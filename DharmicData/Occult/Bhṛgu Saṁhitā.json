[
    {
        "text": "अथ प्रथमो ऽध्यायः\n\nश्रीयैनमः श्रीरामचन्द्रायनमः श्रीमद्विखनसमहागुरवेनमः श्रीमद्भ्योभृगुमरीच्यत्रिकश्यपेभ्योनमः प्रकीर्णाधिकारः। अथप्रथमो ऽध्यायः।\n\nश्रौतस्मार्तादिकङ्कर्म निखिलंयेनसूत्रितम् ।\nतस्मैसमस्तवेदार्थविदे विखनसेनमः ।। १ ।।\n\nश्रुतिस्मृतिनदीपूर्णं शास्त्रकल्लोलसंकुलम् ।\nविष्णुभक्त्युदकंशुद्धं वन्देवैखानसार्णवम् ।। २ ।।\n\nऋषिप्रश्योत्तरम्।\n\nऋषय ऊचुः-\nब्रह्मपुत्रमुनिश्रेष्ठ नमस्तेदेहिनांवर ।\nत्वमेवसर्ववेत्तासित्वमेववदतांवरः ।। १ ।।\n\nततोज्ञातुंहिविष्णोर्वै भूपरीक्षादिषुक्रमम् ।\nइच्छामस्त्वत्प्रसादेन दीनाश्शिष्यजनाःप्रभो ।। २ ।।\n\nविस्तारज्ञोहिसर्वेषां विस्तराद्वक्तुमर्हसि ।\nकेनमार्गेणकैर्मन्त्रैःकं देवंपूजयन्नरः ।। ३ ।।\n\nकान्लोकान्समवाप्नोति तत्त्वमेतद्वदस्वनः ।\nभृगुरुवाच-\nप्रणम्यदेवदेवेशं चक्रपाणिंखड्गध्वजम् ।। ४ ।।\n\nविस्तारेणप्रवक्ष्यामि श्रुणुध्वंसुसमाहिताः ।\nमुहूर्तविचारः\nसर्वारंभेप्रशस्तंस्याद् आदित्येचोत्तरस्थते ।। ५ ।।\n\nअप्रशस्तमितिख्यात मयनेदक्षिणेतथा ।\nपुष्यमासादिषण्मासा देवानान्तुदिवास्मृताः ।। ६ ।।\n\nयस्मिन्मासेकृतंसर्वं विवृद्ध्यर्थमितिस्मृतम् ।\nरात्रिराषाडमासादि रयुक्तस्सर्वकर्मसु ।। ७ ।।\n\nप्रथमाचद्वितीयाच तृतीयापञ्चमीतथा ।\nषष्ठीचसप्तमीचापि दशम्येकादशीतथा ।। ८ ।।\n\nत्रयोदशीचतिथयः पौर्णमासीशुभास्स्मताः ।\nप्राजापत्याश्वयुक्चौम्य तिष्यपौष्णत्रिरुत्तराः ।। ९ ।।\n\nमैत्रादित्यमघास्वाती हस्ताश्चश्रवणंशुभाः ।\nराशयश्चरवर्ज्यास् स्युरुभीतच्छोभनंस्थिरम् ।। १० ।।\n\nगुरुभार्गवसौम्येन्दु वाराश्श्रेष्ठतमास्मृता ।\nएषामंशश्चद्रेक्काणहोरादर्शनमिष्यते ।। ११ ।।\n\nएषामेवोदयंशस्तं तत्रसोमोदयंविना ।\nक्रूरेचतुष्यनक्षत्रे व्याधिपीडांकरोतिहि ।। १२ ।।\n\nसूर्यसौरिश्चसौम्यश्चत्रिषडायस्थिताश्शुभाः । तधैवलग्नगाःकुर्युर् व्याधिशोकभयानितु।।। १३ ।।\n\nअष्टमस्थाग्रहास्सर्वे कर्तुःकुर्वन्तिदुस्थितिम् ।\nएकादशगतास्सर्वे क्षेमारोग्यकरास्मृताः ।। १४ ।।\n\nभयकृद्भार्गवःप्रोक्तोद्विसप्तदशमस्थितः ।\nद्विसप्तपञ्चनवम स्थितोजीवस्सुशोभनः ।। १५ ।।\n\nराष्ट्रस्ययजमानस्य महत्सौख्यङ्करोतिहि ।\nसूर्यवारेशुभोविष्णु हस्तपौष्णत्रिरुत्तराः ।। १६ ।।\n\nमन्दवारेशुभौप्रोक्ता ब्राह्मस्वात्यौचतत्तथा ।\nवर्जयेद्बुधवारेण हस्तमाश्वयुजन्तथा ।। १७ ।।\n\nगुरुवारेण वर्ज्यौतु तथासौम्योत्तरा उभौ ।\nश्रवणञ्चैवपुष्यञ्च शुक्रवारेणवर्जयेत् ।। १८ ।।\n\nउत्तराषाढानक्षत्रं सोमवारेतु शोभनम् ।\nद्वितीयाबुधयुक्ताच षष्ठीजीवसमायुता ।। १९ ।।\n\nसोम एकावशीयुक्तः करोतिप्राणसंशयम् ।\nपौष्णस्तुसप्तमीयुक्तो दहत्यग्निरिवप्रजाः ।। २० ।।\n\nकाणस्तूणान्धनक्षत्र गुरुविषीर्विवर्जयेत् ।\nभूमिकंपेदिशान्दाहे दुर्दिनेचण्डमारुते ।। २१ ।।\n\nअशनिध्वनियोगेच निन्दितन्दिवसंस्मृतं ।\nअयनेविषुवेचैव संत्याजङ्ग्रहणीतथा ।। २२ ।।\n\nषडशीतिमुघेवापि कृतंवास्तुविनश्यति ।\nएवंपरीक्ष्यकर्तव्य मिच्छेच्चेच्छ्रेय आत्मनः ।। २२:१ ।।\n\nकर्णादिप्रतिष्ठान्तं कर्मकुर्याद्विचक्षणः ।\nअथभूमिंपरीक्ष्यैव पूर्वङ्कर्षणमारभेत् ।। २३ ।।\n\nभूपरीक्षा\nश्वेतातुब्राह्मणीभूमी दक्तातु क्षत्रियातथा ।\nपीतातुवैश्याकृष्णातु शूद्राभूमिरुदाहृता ।। २४ ।।\n\nमोक्षदाब्राह्मणीप्रोक्ता क्षत्रियाविजयप्रदा ।\nवैश्यातुधनदाभूमि श्शूद्रापुत्रसमृद्धिदा ।। २५ ।।\n\nप्रतिलोमादिभिर्जुष्टां वल्मीकाढ्यञ्चवर्जयेत् ।\nहस्तमात्रङ्खनित्वातु पूरयेत् तत्तुपांसुना ।। २६ ।।\n\nअधिकेपुष्कलाभूमिर् न्यूनेवर्ज्यासमेसमा ।\nगुप्तन्त्रिरात्रेंऽकुरति ग्राह्यभूमिस्तुनान्यथा ।। २७ ।।\n\nपद्मङ्कुंभस्थतोयेन पूरितेतत्कृतावले ।\nमुख्यंप्रदक्षिणावर्त मुदकंशास्तबुद्बुदः ।। २८ ।।\n\nसव्यावर्तन्तथानेष्ट मुदकंबहुबुद्बुदः ।\nउत्तानपद्मकङ्ग्राह्यं नत्वधोमुखपद्मकम् ।। २९ ।।\n\nएवंपरीक्ष्यगृह्णीयात्पुण्याहमपिवाचयेत् ।\nएवंपरीक्ष्यबहुधा कुर्यात्कर्षणमुत्तमम् ।। ३० ।।\n\nकर्षणम्\nश्वेतौ वाकपिलौ वाथ नाङ्गङईनौवृषौतथा ।\nअथवानान्यवर्णौ वा अरोगौबलशालिनौ ।। ३१ ।।\n\nक्षीरवृक्षयुगंबद्ध्वा शमीवृक्षयुतन्तथा ।\nअसनङ्खदिरंवाथ हलङ्कृत्वासनेहकं ।। ३२ ।।\n\nयन्त्रयित्वायुगेनाथ गोवालकृतरज्जुना ।\nतस्यपश्चिमदेशेतु प्रपाङ्कृत्वाविधानतः ।। ३३ ।।\n\nधान्यपीठानिकृत्वैव त्रिवेदिसहितङ्क्रमात् ।\nपुर्वन्देवेशमभ्यर्च्य चक्रंपश्चात्समर्चयेत् ।। ३४ ।।\n\nविष्वक्चेनञ्चगरुडं समभ्यर्च्यनिवेदयेत् ।\nवास्तुयज्ञञ्चहुत्वातु पुण्याहमपिवाचयेत् ।। ३५ ।।\n\nतोयधारांपुरस्कृत्य प्रादक्षिण्यवशेनतु ।\nअचार्यो ऽहतवस्त्रेण चोत्तरीयाङ्गुलीयकै ।। ३६ ।।\n\nअलङ्कृत्यविधानेन श्वेतमाल्यानुलेपनैः । समादायवृषन्तत्र \"त्वंवृषभऽऽ इतिब्रुवन्।।। ३७ ।।\n\nवृषभन्दक्षिणेयोज्य\"सौरभेयऽऽ इतिब्रुवन् ।\nततस्संयोजयेत्पश्चाद् बलीवर्दैबलान्विता ।। ३८ ।।\n\n\"युगंयुगश्रुङ्गम्ऽऽ इतियोजयेच्चहलंपुनः ।\n\"ऋषिङ्गृह्णाऽऽ मितिमन्त्रेण ऋषिंसम्यक् प्रगृह्यच ।। ३९ ।।\n\n\"विष्णुर्मांरक्षऽऽत्वितिच स्वात्मरक्षांसमाचरेत् ।\n\"ये ऽस्मिन्देशेजीवन्तऽऽ इत्याश्रितांश्चविसर्जयेत् ।। ४० ।।\n\n\"हलकृष्टेऽऽतिमन्त्रेण दारयेत्तामिलांशुभाम् ।\nकर्षयेद्वैष्णवैर्मन्त्रैः प्रागुदक्पृवणांमहीम् ।। ४१ ।।\n\nततःकर्षकमाहूय सर्वत्रैवतुकर्षयेत् ।\nअयार्यंपूजयित्वातु तथैवसहलौवृषौ ।। ४२ ।।\n\nप्रथमङ्कर्षणं कृत्वा द्वितीयं कर्षणञ्चरेत् ।\nबीजंसर्वंसमादाय प्रोक्षणैःप्राक्षणञ्चरेत् ।। ४३ ।।\n\n\"इमेबीजाःप्ररोऽऽहेति सप्तग्राम्याण्यतःपरम् ।\nवापयित्वातुबीजानि \"देवित्वयिऽऽ समुच्चरन् ।। ४४ ।।\n\n\"दुहतांउहदिवऽऽ मित्युक्त्वातो यन्तत्रसमर्पयेत् ।\nरक्षांसम्यग्विधायात्र चाचार्यमभिपूजयेत् ।। ४५ ।।\n\n\"सस्याऽऽ इमेतिमन्त्रेण सस्यंपक्वंप्रणम्यच ।\nविष्वक्चेनादिभिर्मन्त्रैश्शान्तञ्चापिसमर्चयेत् ।। ४६ ।।\n\n\"शुद्धाऽऽ इमेतिमन्त्रेण गोभ्यस्सम्यङ्निवेदयेत् ।। ४७ ।।\n\nइति श्रीवैखानसे भगवच्छास्त्रे भृगुप्रोक्तायां संहितायां प्रकीर्णाधिकारे प्रथमो ऽध्यायः।\n\nअथ द्वितीयो ऽध्यायः\n\nअथद्वितीयो ऽध्यायः।\n\nशङ्कुस्थापनम्\nअतःपरंप्रवक्ष्यामि शङ्कुस्थापनमुत्तमम् ।\nमेषन्तथैववृषभङ्गते सूर्येदिनेतथा ।। १ ।।\n\nकृत्वासमतलांभूमिं गोमयेनतुलेवयेत् ।\nतद्बहिभ्रामयेत्सू त्रद्वयन्तेनै वमानतः ।। २ ।।\n\nप्राचीसाधनम्\nपूर्वाह्णेचापराह्णेच शङ्कुछायान्तुलाञ्छयेत् ।\nततस्सूत्रत्रयंवाथपाति येच्छङ्कुमथ्यमे ।। ३ ।।\n\nभ्रामयेदधिकेर्ऽषन्तु न्यूनेतावद्विवर्धयेत् ।\nप्राचीन्तत्सूत्रमानेन मध्यमेनै वकल्बयेत् ।। ४ ।।\n\nउदक्सूत्रंभवेत्तत्र कृत्वातुचतुरश्रकम् ।\nपञ्चगव्येनसंप्रोक्ष्य पुण्याहमपिवाचयेत् ।। ५ ।।\n\nवास्तुपद देवतापूजनम्\nएकाशीतिपदान्कृत्वावास्तु देवान्प्रपूजयेत् ।\nईशानादि समभ्यर्च्य द्वात्रिंशत्बदभागिनः ।। ६ ।।\n\nईशानञ्चैवपर्जन्यं जयस्तञ्चमहेन्द्रकम् ।\nआदित्यंसत्यकंभृशमन्त रिक्षञ्चपूर्वगान् ।। ७ ।।\n\nअग्निःपूषाचवितथ ग्रहाक्षतयमास्तथा ।\nगन्थर्वोभृङ्गराजर्षी दक्षिणेपददेवताः ।। ८ ।।\n\nपश्चिमेनिर् ऋतिश्चैव दौवारिकस्तथैवच ।\nसुग्रीवःपुष्पदन्तश्च वरुणश्चासुरस्तथा ।। ९ ।।\n\nशोषणश्चैवरागश्चते चाष्टौकधितास्सुराः ।\nउत्तरेजवनोनाग मुख्यौभल्लाट एवच ।। १० ।।\n\nसोमोर्ऽगलो ऽदितिश्चैव सूरिदेवस्तथैवच ।\nब्रह्मानवपदंभुङ्कै वास्तुमध्येविशेषतः ।। ११ ।।\n\nअर्यमादण्ड भृच्चैवपाशभृद्धनदस्तथा ।\nब्रह्मणश्चचतुर्दिक्षु स्थिताष्षट्पदभागिनः ।। १२ ।।\n\nअपश्चैवापवत्सश्च सवितासावित्र एवच ।\nइन्द्रश्चैवतथेन्द्राजो रुद्रोरुद्राज एवच ।। १३ ।।\n\nएतेद्विपदभोक्तारो विदिक्षष्टौस्थितास्सुराः ।\nचरकीदेवतारिश्च पूतनापापराक्षसी ।। १४ ।।\n\nईशानादिषुकोणेषु बाह्यस्थाःपदवर्जिताः ।\nएवं विन्यस्यदेवांन्तु वास्तु देवं प्रकल्पयेत् ।। १५ ।।\n\nवास्तुपुरुषलक्षणम्-पूजा\nवास्तुनश्शिर ईशानेपादौ नैरृतिकेचरेत् ।\nहस्तौसरित्पतौज्ञेयावग्नौ बाहुरुदाहृतः ।। १६ ।।\n\nअपिकण्ठैतिप्रोक्तं हृदयञ्चापवत्सके ।\nनाभिर्ब्रह्मणिसंख्याता कुक्षस्सवितृसंज्ञके ।। १७ ।।\n\nइन्द्रैन्द्राजके गुह्यमूरुमूलेविधानतः ।\nपार्श्वन्तुदक्षिणं प्रोक्तंवाममेवं प्रकल्पयेत् ।। १८ ।।\n\nशेतेवास्तुभुवं प्राप्यवास्तुदेवस्त्वधोमुखः ।\nपुण्याहंवाचयित्वातु प्रोक्षणैःप्रोक्षणञ्चरेत् ।। १९ ।।\n\nपुष्पैर्गन्धैस्तथाधूपैर्दी पैश्चापिप्रपूजयेत् ।\nनमस्कारैश्चसंयुक्तैः प्रणवाद्यैस्स्वनामभिः ।। २० ।।\n\nशल्यपरीक्षा पूजनान्तेस्पृशेत्कर्ता यमङ्गन्तन्निरीक्षयेत् ।\nवास्तुदेहे ऽपितत्रैवशल्यं ब्रूयाद्यथार्थतः ।। २१ ।।\n\nअस्तिशल्यंशिरस्स्पर्शे तद्धस्तद्वयमानतः ।\nकण्ठस्पर्शेगलेचैव हस्तमात्रेसमादिशेत् ।। २२ ।।\n\nउपस्पर्शात्त्रिभिर्हास्तै श्श्रुङ्खलाशल्यमादिशेत् ।\nहस्तमात्रैकरस्पर्शात् खट्यापादंसमादिशेत् ।। २३ ।।\n\nबहुसंस्पर्शनात्कर्तु रङ्गारस्तुत्रिहस्ततः ।\nगुल्भैसर्पादिभिर्दुष्टं वितस्तिद्वयमानतः ।। २४ ।।\n\nपादेकण्टकमित्युक्तं षड्वितस्तिप्रमाणतः ।\nकनिष्ठाङ्गुष्ठयोस्स्पृर्शाद्धस्तन्तत्रसमाचरेत् ।। २५ ।।\n\nव्ययाधिकेचतुर्हास्ते जानुस्पर्शात्ततःपरम् ।\nशल्यंविशोध्यभूमिन्तां तलङ्कृत्वासमानतः ।। २६ ।।\n\nपञ्चगव्येनसंप्रोक्ष्य वास्तुदेवान्प्रपूजयेत् ।\nवास्तुदेवताबलिः\nद्रोणन्द्रोणार्थकंवापितण्डुलान्पाचयेत्ततः ।। २७ ।।\n\nदधिगुडाज्यसंयुक्तं सर्वेषाञ्चबलिन्ददेत् ।\nब्रह्मदीनांनमोस्तंवा स्वाहास्तंवाबलिर्भवेत् ।। २८ ।।\n\nकृत्वातु बलिदानञ्च पुण्याहमपिवाचयेत् ।। २९ ।।\n\nइतिश्रीवैखानसे भगवच्छास्त्रे भृगुप्रोक्तायां संहितायां प्रकीर्णाधिकारे द्वितीयो ऽध्यायः\n\nअथ तृतीयो ऽध्यायः\n\nअथ तृतीयो ऽध्यायः\n\nविमानभेदाः\nअथविन्यासरूपाणि प्रवक्षन्तेयथाक्रमम् ।\nश्रीवत्संप्रथमंप्रोक्तं नन्द्यावर्तन्द्वितीयकम् ।। १ ।।\n\nतृतीयंस्वस्तिकंविन्द्याच्चतुर्थंभद्रकंस्मृतम् ।\nदण्डकंपञ्चमन्त्वाहुर् वेदिकंषष्ठमुच्यते ।। २ ।।\n\nकुंभकंसप्तमंविन्द्या दष्टमंपद्मकन्तथा ।\nनवमंस्याद्रथपदं दशमन्तुप्रकीर्णकम् ।। ३ ।।\n\nएतेषामाकृतिंवक्ष्ये यथावदनुपूर्वशः ।\nन्यत्रदण्डकात्सर्वं बहिर्वीधीसमन्वितम् ।। ४ ।।\n\nतस्यचास्तगन्तैश्चिह्नैश्श्रीवत्साद्यंविधीयते ।\nएकप्राचीनवीधीक मुदीचीनान्यवीथिकम् ।। ५ ।।\n\nश्रीवत्समितिविज्ञेयं सर्वविद्यासमंमतम् ।\nमध्येकोणं चतुर्द्वारं प्रागीशादिप्रदक्षिणम् ।। ६ ।।\n\nतन्निगन्तोजवीथीकं नन्द्यावर्तमितिस्मृतम् ।\nस्वस्तिकन्त्वोजवीथ्यन्तं भद्रंमध्यप्रतोलिकम् ।। ७ ।।\n\nएकप्राचीनकन्दण्डं चतुरश्रन्तुवेदिकम् ।\nवृत्तङ्कुंभकमुद्दिष्टं पद्मकंस्याद्द्विवेदिकम् ।। ८ ।।\n\nब्रह्मकोशाष्टकद्वारवीथीरथपदाकृतिः ।\nप्रागुदक्प्रवणञ्चैव प्रकीर्णकमुदाहृतम् ।। ९ ।।\n\nद्विद्वारंवाचतुद्वान्रं मनस्तोयुक्तितोभवेत् ।\nअयुक्तद्वारदेवस्य भजनंनाभिधीयते ।। १० ।।\n\nदण्डकस्तेनमानेन योनिग्रहणमुच्यते ।\nशरीरमङ्गंप्रत्यङ्गं ज्ञात्वायोनिंप्रकल्पयेत् ।। ११ ।।\n\nग्रामंशरीरमङ्गंस्स्याद् देवद्विजपरिग्रहम् ।\nप्रत्यङ्गमङ्गंसंवृत्तं विमानभवनादिकम् ।। १२ ।।\n\nदण्डेनपूर्वयोर्वादं हस्तेनान्यत्रधीयते ।\nदण्डेविस्तारमायाम मेकैकङ्गुणयेत्त्रिभिः ।। १३ ।।\n\nएकैकंषष्टिभिहिन्त्वा शिष्टंयोनिंसमादिशेत् ।\nहस्तेनद्वयसंसर्गे त्रिगुणंवसुभिहन्रेत् ।। १४ ।।\n\nशेषंयोनिंविजानियाद्ध्वजधूमादिकङ्क्रमात् ।\nसर्वत्रकल्पयेद्योनिं तयोर्वर्गफलेनवा ।। १५ ।।\n\nयोनेर्महादिशाश्रेष्ठा दिविसप्तत्रिगहिन्ता ।\nप्रवीणञ्चतुरश्रंस्याच् चेषाणामायतंविदुः ।। १६ ।।\n\nअष्टषट्चतुरंशास्स्यु रितरेषांयथाक्रमम् ।\nएवमायामयोगस्तु प्रत्यङ्गस्यैवकल्पयेत् ।। १७ ।।\n\nअङ्गेद्विगुणमायामं पादन्यूनमधाधिकम् ।\nअर्धंनवाहयेन्न्यून मधिकन्तुविधीयते ।। १८ ।।\n\nआत्मावास्तुशरीरस्य विस्तारादधिकंविदुः ।\nपादायामशिखावापि द्विगुणंवाविशेषतः ।। १९ ।।\n\nसमंवासर्वतःकुर्याच् चरीरन्दण्डकादृते ।\nवर्धयेदधिकायामं दण्डषोडशकेनवा ।। २० ।।\n\nदण्डे अष्टगुणङ्कुर्या दायामंयुक्तितो ऽथवा ।\nअङ्गमागमविस्तारो दण्डभेदो ऽपियोज्यते ।। २१ ।।\n\nअन्यत्रदण्डनेछिन्द्याच्चरेषुतुविशेषतः ।\nपातंविस्तारसूत्रेषु विदुस्सूत्रद्वये ऽपिवा ।। २२ ।।\n\nकण्ठसूत्रद्वयेवापि प्रत्यङ्गेनैव कारयेत् ।\nविधिभेदन्तुकर्तव्यं ब्रह्मभागेविशेषतः ।। २३ ।।\n\nएवङ्क्रमेण शास्त्रज्ञश्शरीरं संप्रकल्पयेत् ।। २४ ।।\n\nविष्णुस्थापनम्\nसहस्रभूसुरादूर्ध्वे ब्रह्मांशेवायुदेशके ।\nपञ्चमूर्तिविधानेन स्थापयित्वा जनार्धनम् ।। २५ ।।\n\nवैखानसै महाभागैर् वैदिकार्चनतत्परैः ।\nवेदान्तवेदिभिर्विप्रैरञ्चयेत् पुरुषोत्तमम् ।। २६ ।।\n\nशङ्करादि स्थापनम् ईशान ईश्वरञ्चैव सोमेशानावथापिवा ।\nपश्चिमेकेशवस्थान मैशान्यांशङ्करालयम् ।। २७ ।।\n\nअनुकल्पंविकल्पञ्च कल्पञ्चैवत्रिधाभवेत् ।\nभूपरीक्षादियत्कर्म अनुकल्पमितिस्मृतम् ।। २८ ।।\n\nदेवादीनांमुनीनाञ्च कल्पयेत्तुविकल्पकम् ।\nगभेन्मृदालयेयत्र प्रतिष्ठायान्तुकल्पकम् ।। २९ ।।\n\nएवन्देशंविनिश्चित्य मूलस्थानञ्चनिर्दिशेत् ।\nनिर्मिते ऽत्रविमानस्यचो त्सेधार्थंसमन्तुवा ।। ३० ।।\n\nजलास्तंवाशिलान्तं वाखानयेदुचितंसुधीः ।\nविस्तारायामसीमान्ताद्बाह्येखात्वादृढायच ।। ३१ ।।\n\nएकहस्तन्द्विहस्तंवा त्रिहस्तंवाधिकङ्क्रमात् ।\nवालुकैर्विश्वतःपूर्य दृढीकरणमादिशेत् ।। ३२ ।।\n\nबालालयन्तुशक्तानामशक्तानांविनाभवेत् ।\nध्रुवार्चायाःप्रतिष्ठाचे द्बालागारंनकल्पयेत् ।। ३३ ।।\n\nइति श्रीवैखानसे भगवच्छास्त्रे भृगुप्रोक्तायां संहितायां प्रकीर्णाधिकारे तृतीयो ऽध्यायः\n\nअथ चतुर्थो ऽध्यायः।\n\nअथचतुर्थो ऽध्यायः।\n\nअद्येष्टका स्थापनम्।\nअथातस्संप्रवक्ष्यामि वास्तुनःप्रथमेष्टकाम् ।\nसाधयित्वापूर्वरात्रौ चतस्रःप्रथमेष्टकाः ।। १ ।।\n\nशिलायांमृण्मयेवाथ कुर्याल्लक्षणसंयुताः ।\nशैलादोषविनिर्मुक्तास् सुपक्वा अथमृण्मयाः ।। २ ।।\n\nविस्तारेणेष्टकाःप्रोक्ता षट्पञ्चचतुरङ्गुलाः ।\nउत्तमादिक्रियादेव विस्तारद्विगुणायताः ।। ३ ।।\n\nविस्तारार्थङ्घनंप्रोक्त मिष्टकानांप्रमाणतः ।\nआलयाभिमुखेचैव प्रपाङ्कृत्वाविचक्षणः ।। ४ ।।\n\nतन्मध्येवेदिकाङ्कृत्वा हस्तमात्रप्रमाणतः ।\nविस्तारन्तत्समञ्चौन मुत्सेथन्तुतदर्धकम् ।। ५ ।।\n\nसभ्याग्निं विधिवत्कृत्वातु विधिनाघोरमाचरेत् ।\nभूमियज्ञञ्चकृत्वातु कलशैस्सप्तभिःक्रमात् ।। ६ ।।\n\nसंस्नाप्यनववस्त्रेण चाच्छाद्यशयनोपरि ।\nकौतुकंबन्धयित्वातु शयनेशाययेत्ततः ।। ७ ।।\n\nहुत्वातुपौरुषंसूक्तं विष्णुसूक्तमतःपरम् ।\nचतुर्वेदादिमन्त्रांश्च श्रीभूसूक्तेयजेत्क्रमात् ।। ८ ।।\n\nइष्टकावाशिलावाथ तन्नामाद्यक्षरंस्मरेत् ।\nनृत्तैगेन्यैश्चवाद्यैश्चरात्रिशेषंनयेत्क्रमात् ।। ९ ।।\n\nप्रभातेपूजयेत्पूर्वमाचार्यंशिल्पिभिस्सह ।\nआचार्योमन्त्रयोग्यस्तु शिल्पिभिःकर्मयोग्यकैः ।। १० ।।\n\nद्वारस्यदक्षिणेपाशेन्व्स्थानमस्यप्रशस्यते ।\nसुमुहूर्तेन्यसेद्विद्वानिष्टकांश्चतुरःक्रमात् ।। ११ ।।\n\nविन्यासेतुचतुर्दिक्षु चतुर्वेदादिमस्त्रतः ।\nतेषांमध्येतदागर्ते पूरयेदुदकेनतु ।। १२ ।।\n\nतत्रैवनवरत्नानि विल्यसेदनुपूर्वशः ।\nगभन्न्यासविधिः\nअथवक्ष्येविशेषेण गभन्न्यासविधिक्रमम् ।। १३ ।।\n\nप्रासादोगभन्संयुक्तः कुरुतेसर्वसंपदम् ।\nतस्मादादौप्रकर्तव्यः गभन्न्यासस्समृद्धिदः ।। १४ ।।\n\nत्रयःप्रासादमूलेस्यात् पूर्वन्तुप्रथमेष्टके ।\nउपानोपरिमध्यंस्यात् प्रतेरुपरिचान्ततः ।। १५ ।।\n\nभूगतंशूद्रजातीना मुपानेनृपवैश्ययोः ।\nप्रतेरुपरिविप्राणा मानुलोम्येनकारयेत् ।। १६ ।।\n\nसर्वेषांभूगतङ्कार्यं सर्वसिद्धिकरंशुभम् ।\nऐन्द्रपावकयोर्मध्ये प्राग्द्वारेषुप्रकल्पयेत् ।। १७ ।।\n\nद्वारस्यदक्षिणेकुर्यात्पश्चिमैपितधैवहि ।\nकवाटार्गलयोगेवान्य स्तव्यङ्गभन्भायनम् ।। १८ ।।\n\nफेला\nतथाताम्रमयीफेला स्फाटिकावाप्रशस्यते ।\nपादविष्कंभविस्तारां फेलान्तत्त्वपदाञ्चितां ।। १९ ।।\n\nखण्डस्फुटितवजान्य्सा ॥॥॥॥ ।\nघनंविंशतिभागैकं तदर्धार्धांशमेववा ।। २० ।।\n\nविस्तारस्यचतुभान्गं कोष्ठभित्त्युच्छ्रयंभवेत् ।\nउत्तमन्तुसमोत्सेधं त्रिपादंमध्यमंस्मृतं ।। २१ ।।\n\nअथमञ्चार्धमुत्सेधं त्रिविधन्तत्प्रचक्षते ।\nत्रिभागैकविधानंस्याद् द्विभागंभागिकंभवेत् ।। २२ ।।\n\nअन्तरेचांगुलायामं तदर्धंभिन्नत्तिकम् ।\nसंयोगार्धविहीनंस्याद् विधाने ऽभ्यन्तरेतथा ।। २३ ।।\n\nप्रक्षाल्यपञ्चगव्येन विशुद्धङ्गभन्भाजनम् ।\nआलयात्प्रमुखेचैव मण्टपेसमलङ्कृते ।। २४ ।।\n\nगोमयेनोपलिप्यैव पुण्याहंवाचयेत्ततः ।\nरक्तबीजानिधातूंश्च सन्न्यसेन्मस्त्रवित्तमः ।। २५ ।।\n\nवैष्णवंविष्णुसूक्तञ्च पौरुषंसूक्तमुच्चरन् ।\n\"विष्णुर्योनिऽमित्युक्त्वातु गभंन्त्रनिधापयेत् ।। २६ ।।\n\nइतिश्रीवैखानसे भगवच्छास्त्रेभृगुप्रोक्तायां संहितायां प्रकीर्णाधिकारे चतुर्थो ऽध्यायः\n\nअथ पञ्चमो ऽध्यायः\n\nप्रासादलक्षणम्।\nअथवक्ष्येविशेषेण प्रासादानान्तुलक्षणम् ।\nप्रसादङ्कुरुतेयेन प्रासादैर् अतिकीर्तितम् ।। १ ।।\n\nअङ्गुलभेदः\nत्रिविधन्तुसमाख्यातमङ्गुलंस्यात्प्रमाणतः ।\nमानाङ्गुलन्तुप्रथमं मात्राङ्गुलमतःपरम् ।। २ ।।\n\nतृतीयन्तुसमाख्यातं देहलब्धप्रमाणतः ।\nरथरेण्वणुरष्टाभिरीक्षायू कायवास्तथा ।। ३ ।।\n\nक्रमशो ऽष्टकुणैर्विद्धि मानाङ्गुलमितिस्मृतम् ।\nमध्यमाङ्गुलिमध्यन्तु पर्यमात्राङ्गुलिंस्मृतम् ।। ४ ।।\n\nप्रतिमायाविभागेन तालगण्येन? भाजनम् ।\nअङ्गुलन्तु समाख्यातं देहलब्धप्रमाणतः ।। ५ ।।\n\nप्रासादमण्डपानाञ्च मानाङ्गुलविधानतः ।\nयागोपकरणानास्तु मात्राङ्गुलविधानतः ।। ६ ।।\n\nदेहलब्धप्रमाणेन प्रतिमाङ्कारयेत्तथा ।\nअङ्गुलैःकिष्कुरित्युक्तं चतुर्विंशतिभिस्तथा ।। ७ ।।\n\nपञ्चविंशतिभिश्चैव प्राजापत्यमुदाहृतम् ।\nषड्विन्तिशधन्नुर्मुष्ठि सप्तविंशद्धनुग्रन्हः ।। ८ ।।\n\nहस्तानांलक्षणंप्रोक्तं मानाङ्गुलविधानतः ।\nएकतलादिकल्पनम्\nत्रिहस्तादिसमारभ्य नवहस्तान्तमेवच ।। ९ ।।\n\nअयुग्मैरथहस्तैस्तुकुर्यादेकतलंबुधः ।\nद्वितलन्तुततःकुर्यात्सत्रयोदशहस्तकैः ।। १० ।।\n\nपञ्चाधिकदशैहन्स्तैप्रासादस्स्यात्त्रिभूमिकः ।\nतलंप्रत्यधिकङ्कुर्यात् षड्ढस्तन्तुविशेषतः ।। ११ ।।\n\nआद्वादशतलादेवं कुर्याद्विस्तारमानकम् ।\nविस्तारद्विगुणोत्सेध मुत्तमन्तुप्रचक्षते ।। १२ ।।\n\nविस्तारंसप्तधाकृत्वा द्वादशांशन्तुमध्यमम् ।\nएकादशांशमधमं विस्तारेसप्तधाकृते ।। १३ ।।\n\nआद्वादशतलादेवमुत्सेधन्तुविधीयते ।\nप्राङ्मुखोदङ्मुखैस्सूत्रैः(?) पदङ्कुर्यात्तुषोढशम् ।। १४ ।।\n\nगभन्गेहस्समाख्यातो मध्यमन्तुचतुष्पदम् ।\nबाह्यतोद्वादशपदं भित्त्यर्थमुपकल्पयेत् ।। १५ ।।\n\nषड्भिष्षड्भिस्तधासूत्रैः(?) पदानांपञ्चविंशतिः ।\nनवगभन्गृहंमथ्येभित्त्यर्थं शेषमुच्यते ।। १६ ।।\n\nत्रिविधन्तुसमाख्यातं? प्रासादाकृतयस्तथा ।\nनागरन्द्राविडञ्चेति वेसरञ्चत्रिधाभवेत् ।। १७ ।।\n\nन्थूप्यन्तञ्चतुरश्रंस्यान् नागरंसमुदाहृतम् ।\nकण्ठप्रभृतिचाष्टाश्रं प्रासादन्द्राविडंभवेत् ।। १८ ।।\n\nकण्ठप्रभृतिवृत्तंय द्वेसरन्तत्प्रचक्षते ।\nबेरःपूर्वंस्थितोयत्र तत्रबेरवशाद्भवेत् ।। १९ ।।\n\nयावद्बेरन्त्रिभागैकं विस्तारंपीठमेवहि ।\nपीठस्यत्रिगुणङ्गभंन् गर्भार्धंभित्तिरुच्यते ।। २० ।।\n\nगभन्गेहत्रिभागैकं भित्तिंवातत्रकारयेत् ।\nअग्रतोमण्डपङ्कुर्यात् प्रासादसमविस्तृतम् ।। २१ ।।\n\nप्रासादस्य समायामं दशांशंमुखमण्डपम् ।\nप्रासादस्याग्रतोद्वारं प्रकुर्याल्लक्षणान्वितम् ।। २२ ।।\n\nव्रतेरुपरिसीमान्तं द्वारस्योत्सेधौच्यते ।\nउत्तमन्द्वारविस्तारमुत्सेथार्धमुदाहृतम् ।। २३ ।।\n\nउत्सेधार्ध दशांशेन हीनंमध्यममुच्यते ।\nविंशत्यापरिहीनंस्या द्विस्तारमधमंभवेत् ।। २४ ।।\n\nकायञ्चाप्यनुकायञ्च कुर्यादुत्सेधमानतः ।\nभागमेकमधिष्ठानमुत्से धोवसुधाभवेत् ।। २५ ।।\n\nपादायामोद्विभागस्स्याद् भागःप्रस्तारौच्यते ।\nभागःकण्ठैतिप्रोक्तं द्विभासंशिखरंभवेत् ।। २६ ।।\n\nभागस्थ्यूपिरितिख्यात मेवमुत्सेधौच्यते ।\nकाममेवंसमाख्यात मनुकायमधोच्यते ।। २७ ।।\n\nकुर्यात्प्रासादविस्तारं चतुर्विंशतिभागिकम् ।\nएकभागस्तुविस्तारं भागमेकन्तलन्तथा ।। २८ ।।\n\nदशाङ्गुलंस्चाद्द्वितले त्रितलेद्वादशाङ्गुलम् ।\nयुगाङ्गुलविवृद्ध्यातु कर्तव्यंस्यात्तलंप्रति ।। २९ ।।\n\nपादमस्यतुविष्कंभ मष्टभागंविहीनकम् ।\nस्तंभाग्रेणैवगर्तव्य मनुकायप्रमाणतः ।। ३० ।।\n\nउपानस्यतुविष्कंभ मग्रेपादद्वयंभवेत् ।\nअधिष्ठानन्त्रिधाकृत्वा भागोवैजगतीभवेत् ।। ३१ ।।\n\nकुमुदन्तुद्वितीयेन भागेनैवतुकारयेत् ।\nकृत्वाशेषञ्चतंभान्ग मेकांशैनपट्चटिकाम् ।। ३२ ।।\n\nकुर्यात्सार्धेनकण्ठन्तु शेषंवाजिनमुच्यते ।\nपादबन्धमितिख्यातं सर्वकार्येषुपूजितम् ।। ३३ ।।\n\nप्रतिक्रमंवाकर्तव्य मधिष्ठानप्रमाणतः ।\nजगतीन्तद्वदेवाथ कुमुदंपृत्तमुच्यते ।। ३४ ।।\n\nभागेनपूर्ववत्कृत्वा चतुर्थंशेषमाचरेत् ।\nपट्टिकेनैवकर्तव्य मेगमस्तरिकन्तथा ।। ३५ ।।\n\nद्वाभ्यांप्रतिमुखङ्कुर्यात् प्रतिक्रममिदंबवेत् ।\nअधिष्ठानमितिख्यातं पादमानंप्रवक्ष्यते ।। ३६ ।।\n\nचतुरश्रमथाष्टाश्रं वृत्तञ्चैवत्रिधाभवेत् ।\nकुंभयुक्तन्तथाके चित्केचित्कुंभविहीनकम् ।। ३७ ।।\n\nकैचिद्वैकुंभमणीभ्यां युक्तंपादंस्मरन्तिहि ।\nविस्तारेणसमंवापि द्विगुणंवापिमूलतः ।। ३८ ।।\n\nचतुरश्रमधोहित्वा वृत्तमष्टाश्रमेववा ।\nकर्तव्यन्तुयधायुक्त मथवाषोडशाश्रकम् ।। ३९ ।।\n\nपादानामाकृतिःप्रोक्ता कुंभलक्षणमुच्यते ।\nपादाधिकमधाध्यर्थं पादोनन्द्विगुणन्तुवा ।। ४० ।।\n\nद्विगुणन्तुसमुत्सेधं पादविष्कंभमानतः ।\nश्रीकरञ्चन्द्रकास्तञ्च सौमुख्यंप्रियदर्शनम् ।। ४१ ।।\n\nयथाक्रमेणनामानि कर्तव्यानिविशेषतः ।\nश्रीकरंवृत्तपादानां कलाश्राणान्तथैवच ।। ४२ ।।\n\nचंन्द्रकान्तमथाष्टाश्रं सोमखण्डमितिस्मृतम् ।\nअतिभारेषु स्तंभेषु प्रियदर्शनमुच्यते ।। ४३ ।।\n\nकृत्वानवांशकङ्कुंभं भागमेकंहृदुच्यते ।\nकुंभञ्चतुर्भिरंशैस्तु कण्ठभागमुदाहृतम् ।। ४४ ।।\n\nआस्यमेकांशमित्युक्तं शेषङ्कुर्याद्द्विदण्डम् ।\nएकेनपद्मकेनैव वृत्तमेकेनवातथा ।। ४५ ।।\n\nविस्तृतौ स्तंभविस्तारौ द्विगुणौकुंभमुच्यते ।\nअध्यर्थमास्यविस्तारं हारोधामूलपादवत्? ।। ४६ ।।\n\nविस्तारमेवमुक्तंस्यान्मण्डैलन्क्षणमुच्यते ।\nमण्डैस्त्रिपादमुत्सेधं विस्तारन्तुचतुगुन्णम् ।। ४७ ।।\n\nत्रिभागैकंभवेत्पद्मं वेत्रमेकन्तथैवच ।\nभागावाफलकारामा वेत्रावापादरूपवत् ।। ४८ ।।\n\nपादाग्रकर्ममानेन स्कन्धङ्कुर्याद्विधानतः ।\nस्तंभाग्रसमविस्तारं वीरकान्तन्त्रिपादतः ।। ४९ ।।\n\nतदूर्ध्वेपादताङ्कुर्याद्विस्तारंपादविस्तृतम् ।\nसमन्त्रिपादमर्धंवा बोधिकोत्सेधौच्यते ।। ५० ।।\n\nत्रिदण्डमधमायामे चतुर्दण्डन्तुमध्यमम् ।\nउत्तमंपञ्चदण्डंस्या द्बोधिकोत्सेधौच्यते ।। ५१ ।।\n\nजगत्यन्तेकुमुदान्ते पट्टिकान्ते ऽथवापुनः ।\nजलनिर्याणमागंन्च नालनिगन्मनङ्क्रियात् ।। ५२ ।।\n\nहंसपादन्त्रिपादंवा वितस्तिर्वाविशेषतः ।\nप्रतेबान्ह्यविनिष्क्रान्त्या नालींशैलमयीन्तथा ।। ५३ ।।\n\nगजोष्ठसदृशाकारां सिंहाकृतिमुखोत्तराम् ।\nभूतसिंहोपमामूर्ध्वसारवाराधिकारयेत् ।। ५४ ।।\n\nद्विदण्डञ्चत्रिदण्डंवा गभन्गेहेतुवेश्मनः ।\nबेरोदयसमंवाथ द्विगुणंवाध्यर्थमेववा ।। ५५ ।।\n\nप्रणालमूलविस्तारं त्रिभागैकाग्रविस्तरम् ।\nव्यासत्रिभागंभागोनं बहुलन्तुत्रिभागभाम् ।। ५६ ।।\n\nवारिसंचारगंभीरतारं झझन्रलक्षणम् ।\nअनिम्नोन्नतमाभित्ते स्तदात्यश्रङ्क्रमान्नतम् ।। ५७ ।।\n\nसर्ववाद्यसमायुक्तं तदामङ्गलवाचकैः ।\nवास्तुहोमन्ततःकृत्वा आचार्यवूजयेत्ततः ।। ५८ ।।\n\nशिल्पिनंपूजयेत्पश्चात्सुमुहूर्तेसुलग्नके ।\nआचार्यस्सुप्रसन्नात्मा वारुणंसूक्तमुच्चरेत् ।। ५९ ।।\n\nतक्षकस्थ्सापयेन्नालीं सुस्निग्धांसुदृढाङ्क्रमात् ।\nबेरप्रासादगभन्स्य यावत्तालस्यचावधि ।। ६० ।।\n\nधारान्तुकेवलङ्कुर्याद् भित्तौतालस्यधीमतः? ।\nश्रेष्ठमध्यकनिष्ठानि बेरस्यस्थापनन्त्रिधा ।। ६१ ।।\n\nधारादलसमाप्तौतु स्थापनञ्चोत्तमंभवेत् ।\nद्वारबन्धस्यपूर्वेतु स्थापनंमध्यमंभवेत् ।। ६२ ।।\n\nमूर्धोपलस्यपूर्वेतु स्थापनंस्यात्कनीयसम् ।\nयःकरोत्यन्यथाचास्मा दभिचारायचैवहि ।। ६३ ।।\n\nएवंनालञ्चसंस्थाप्य प्रस्तरञ्चोत्तरादिकम् ।\nविष्कंभंपादविस्तार मुत्सेधन्त्रिविधंभवेत् ।। ६४ ।।\n\nउत्तमन्तुसमोत्सेधं त्रिपादंमध्यमंभवेत् ।\nअधमञ्चार्धमुत्सेध मुत्तमंस्याद्विधानतः ।। ६५ ।।\n\nस्तंभाग्रैकत्रिभागैकं तस्योर्ध्वेपट्टिकाभवेत् ।\nतत्समंनिगन्मंप्रोक्तं पट्टिकालक्षणन्त्विदम् ।। ६६ ।।\n\nद्विभागेनतदूर्ध्वेतु कर्तव्यंपद्मपट्टिकम् ।\nद्विदण्डन्तुकपोतंस्या दुपानसमनिगन्मम् ।। ६७ ।।\n\nशेषंप्रस्तारमानन्तु कर्तव्यंपञ्चभागिकम् ।\nएकेनपट्टिकाङ्कुर्यात् कण्ठमेकेनकारयेत् ।। ६८ ।।\n\nद्वाभ्यान्तदूर्ध्वे कर्तव्यमेकांशेनतुपट्टिकाम् ।\nएवंप्रस्तारमाख्यातं तोरणंवक्ष्यते ऽथुना ।। ६९ ।।\n\nपाश्वन्योःपृष्ठतश्चापि कर्तव्यन्तो रणन्तथा ।\nप्रतेरुत्तरसीमान्ते तोरणस्याश्रयोभवेत् ।। ७० ।।\n\nविस्तारन्तुतदर्धंस्या द्विस्तारंपञ्चभागिकम् ।\nमकरांशन्त्रियंशेन शेषंपादमितिस्मृतम् ।। ७१ ।।\n\nपादान्तराग्रमधवाविस्तारन्तोरणस्यतु ।\nपूर्वोक्तमेवकर्तव्यं मकरांशप्रमाणतः ।। ७२ ।।\n\nप्रमाणन्तो रणस्योक्तं नासिकायास्तुलक्षणम् ।\nवक्ष्यतेतुप्रमाणेन यथाशास्त्रविनिश्चितम् ।। ७३ ।।\n\nगभन्गेहार्धविस्तारं महानासीतिकीर्त्यते ।\nनिगन्मन्तुतदर्धंस्यात् त्रिपादंसममेवचा ।। ७४ ।।\n\nशिखरेषु चतुर्धिक्षु कुर्यादेकान्तुनासिकाम् ।\nविस्तारन्तुतदर्धंस्यात्क पोतेष्वष्टनासिकाः ।। ७५ ।।\n\nकूटस्यलक्षणंप्रोक्तं कूटशालंविधीयते ।\nकृत्वाप्रासादषड्भागमेकभागंविधीयते ।। ७६ ।।\n\nभागेनकूटशालं स्याद्भागार्धंपञ्चमंभवेत् ।\nचतुर्गुणंभवेत्कूयं शालास्याद्गोपुराकृतिः ।। ७७ ।।\n\nशालाविस्तारमानेन पाश्वन्योनान्सिकाभवेत् ।\nएकनासिकयायुक्तं पञ्जरंसमुदाहृतम् ।। ७८ ।।\n\nततःकण्ठार्धमानेन शिखरंवर्धयेत्ततः ।\nकण्ठाद्द्विदण्डमित्युक्तं शिखरस्यतुनिगन्मम् ।। ७९ ।।\n\nनिगन्माद्वर्तनाद्बाह्ये वर्धनन्तुतदर्धकम् ।\nस्थूपिङ्कुभसमायुक्तं कुर्याद्दण्डंविधानतः ।। ८० ।।\n\nविस्तारन्तत्प्रमाणेन शिखरन्तत्रचोच्यतं ।\nतदूर्ध्वेकण्ठमित्युक्तं फलकाचतदूर्ध्वतः ।। ८१ ।।\n\nक्रमेणकृशतां कुर्याद्यानदन्तस्तुमाक्ष्मतः\n\nइति श्रीवैखानसे भगवच्छास्त्रे भृगुप्रोक्तायां संहितायां प्रकीर्णाधिकारे पञ्चमो ऽध्यायः\n\nअथ षष्ठो ऽध्यायः।\n\nअथषष्ठो ऽध्यायः\n\nमूधेन्ष्टकाविधिः\nअथवक्ष्येविशेषेण क्रमंमूर्धेष्टकाविधेः ।\nप्रमुखेयागशालाञ्च कृत्वाचैवविचक्षण ।। १ ।।\n\nमध्येवेदिंप्रकल्प्यैव स्थूपिकीलप्रमाणतः ।\nसभ्यंप्रकल्प्यचप्राच्या माघारंविधिवद्यजेत् ।। २ ।।\n\nवेदिमध्येन्यसेद्विद्वान् सुस्निग्धानिर्व्रणादृढाः ।\nवैष्णवञ्चजपित्वैवचतस्रश्चेष्टकाःक्रमात् ।। ३ ।।\n\nकिञ्चिदग्रंभवेन्निम्नं मूलेवैकिञ्चिदुन्नतम् ।\nअधोभागेभवेत्पृष्ट मूर्ध्वभागेमुखंभवेत् ।। ४ ।।\n\nशालिपिष्टमयेनाथ लेखयेदक्षराणितु ।\nयकारंपूर्वतोलेख्य रकारन्दक्षिणेन्यसेत् ।। ५ ।।\n\nलकारंपश्चिमेलेख्यवकारे चोत्तरेलिखेत् ।\nलोहजान्दारुजांवाथ स्थूपिन्तत्रन्यसेद्बुधः ।। ६ ।।\n\nपादायामसमन्दीघंन् विस्तारंपादसम्मितम् ।\nअग्रमङ्गुलविस्तार मानुपूर्व्यात्कृशन्तथा ।। ७ ।।\n\nचतुरश्रंभवेन्मूलं त्रिभागै कंसमंयथा ।\nवृत्तन्तदूर्ध्वतःकुर्याच् छीलीपादमधोन्यसेत् ।। ८ ।।\n\nविस्तारत्रिगुणायामं विस्तारसमविस्तरं ।\nतद्द्वयेनसमायोज्य नमंशूलंस्थितंयधा ।। ९ ।।\n\nपञ्चगव्यैस्समभ्युक्ष्य पुण्याहमपिवाचयेत् ।\nवास्तुजोमञ्चहुत्वैव पर्यग्निकरणञ्चरेत् ।। १० ।।\n\nमूर्धेष्टकाविधानेन होमङ्कृत्वाविचक्षणः ।\nपुनःप्रभातेधर्मात्मा यजमानयुतोगुरुः ।। ११ ।।\n\nशिलादीन् संप्रगृह्यैव विमानेरोपयेत्तधा ।\nपाणिभ्यांसंप्रगृह्यैव प्राङ्मुखोदङ्मुखो ऽपिवा ।। १२ ।।\n\nचतुर्वेदादिमन्त्रैश्च शिला इन्द्रादिषुन्यसेत् ।\nध्रुवसूक्तञ्जपित्वातु मथ्येस्थूपिंन्यसेत्तधा ।। १३ ।।\n\nकालेशिल्पिनमाहूय पूजयित्वा विशेषतः ।\nशिलाद्युपरिविन्यस्य दृढीकरणमाचरेत् ।। १४ ।।\n\nपादबन्धेगलेचैव विमाने परितःक्रमात् विमानदेवाः ।\nप्राच्यां विष्णुं प्रकुर्वीत यस्य गर्भगृहेस्थितिः ।। १५ ।।\n\nदक्षिणेसत्यमूर्तेस्तु पश्चिमेचा च्युतस्य च ।\nउत्तरेचानिरुद्धस्य स्थितिमेवं प्रकल्पयेत् ।। १६ ।।\n\nगलेपुरुषमूर्तिस्तु दक्षिणे नारसिंहकः ।\nपश्चिमे तु वराहश्च हयग्रीवस्तथोत्तरे ।। १७ ।।\n\nसुखसनसमालुक्तं सर्वालङ्कारसंयुतम् ।\nव्यालोद्ध्वकोणकञ्चैव वीशं वाथ मृगेश्वरम् ।। १८ ।।\n\nवक्रतुण्डं च दुर्गां चाप्यग्रमण्डपभित्तिषु ।\nस्थितमेवं सुसंस्थाप्य यथालाभं समर्चयेत् ।। १९ ।।\n\nद्वारेषु द्वारपालानां स्थितिमेवं प्रकल्पयेत् ।\nप्रासादलक्षणंप्रोक्तं मण्डपानामथोच्यते ।। २० ।।\n\nस्तंभैष्षोडशभिर्युक्तं मण्डपं श्रीप्रतिष्ठितम् ।\nद्वादशस्तंभसंयुक्तं बीजासनमिति स्मृतम् ।। २१ ।।\n\nद्वात्रिंशद्गात्रसंयुक्तं जयभद्रेतिकीर्त्यते ।\nषट्त्रिंशद्गात्रसंयुक्तं नन्द्यावर्तं सुशोभनम् ।। २२ ।।\n\nचतुर्भिष्षष्टिभिस्त्संभैर् युक्तंश्रीभद्रकं स्मृतम् ।\nस्तंभानां तु शतैर्युक्तं विशालमिति संज्ञितम् ।। २३ ।।\n\nप्रासादवत्समाख्यातं प्रस्तारं तत्प्रमाणतः ।\nवाजिनोपरि कर्तव्यं धारकस्तु कलास्तथा ।। २४ ।।\n\nस्तंभविष्कंभमुत्सेधं चतुर्भागेनविस्तृतम् ।\nतुलाविस्तारमानेन जयन्तीस्यात्समोन्नता ।। २५ ।।\n\nततो दण्डार्धबाहुल्य मनुमार्गं तदूर्ध्वतः ।\nइष्टकाभिस्तदूर्ध्वं तु छादयेद्गल कान्वितम् ।। २६ ।।\n\nपादाधिकमधाध्यर्धं द्विगुणं पादहीनकम् ।\nचतुर्विधमथायामं कर्तव्यं मण्डपस्यतु ।। २७ ।।\n\nआयामे तु यथायुक्तं स्तंभानां विधिरुच्यते ।\nद्विहस्तं वात्रिहस्तं वा चतुर्हस्तमथापिवा ।। २८ ।।\n\nस्तंभान्तरं प्रकर्तव्यं यथायुक्ति विशेषतः ।\nएवङ्क्रमात्समाख्यातं प्राकारमधुनोच्यते ।। २९ ।।\n\nपाकारं परितः कुर्यात् प्रासादस्य प्रमाणतः ।\nप्राकारस्यतुविस्तारं तस्यदण्डमिहोच्यते ।। ३० ।।\n\nअन्तर्मण्डलमित्याहु रध्यर्धं दण्डमानतः ।\nअन्तर्भारमितिप्रोस्तं मध्यभारं द्विदण्डत ।। ३१ ।।\n\nचतुर्दण्डप्रमाणेन युक्ता मर्यादभित्तिका ।\nमहामर्यादभित्तिस्स्यात्सप्तदण्डप्रमाणतः ।। ३२ ।।\n\nअध्यर्धद्विगुणं वापि त्रिगुणं वा चतुर्गुणम् ।\nमुखायाममिति प्रोक्तं प्राकाराणां विशेषतः ।। ३३ ।।\n\nकपोता न्तंसमुत्सेधं भित्तिहस्तप्रमाणतः ।\nकूटशालायुतं वापि कुर्यात्प्राकारसंयुतम् ।। ३४ ।।\n\nमूलजं तु तलोत्सेधं हस्तमेवं विधीयते ।\nयथालाभोन्नतं वापि प्रधमावरणं स्मृतम् ।। ३५ ।।\n\nषडङ्गुलं क्रमात्कुर्यान्न्यूनप्राकारकंविदुः ।\nजलनिर्याणमार्गं स्यात्पदान्ते तटके ऽपिवा ।। ३६ ।।\n\nप्रधमावरणद्वारं प्रमुखेकल्पयेत्तथा ।\nद्वितीयावरणद्वारो व्यस्तश्छेन्नास्तिदूषणम् ।। ३७ ।।\n\nविमानोत्सेधतुर्यं वा पोदोनं चार्थमेव वा ।\nपृधग्गोपुरसंयुक्त मुच्छ्रितं तु समन्तुवा ।। ३८ ।।\n\nपञ्चप्राकारमित्येवं त्रिप्राकारमथापिवा ।\nत्रिप्राकारेषडङ्गुल्यं त्रिधाधस्तलनिम्नगम् ।। ३९ ।।\n\nप्राकारेहुच्छ्रयं विन्द्यात्कपोतान्तं तदुत्तमम् ।\nमध्यमं चोत्करान्तेन कलशान्तं तथाधमम् ।। ४० ।।\n\nएवं प्राकारसंगेन तूत्सेधं त्रिविधं क्रमात् ।\nउत्सेधात्पञ्चभागैकं चतुरंशकमेव वा ।। ४१ ।।\n\nषड्भागैकेन वाकुर्यात्त्रिविधं भित्तिविस्तरम् अथ वा ।\nप्रासादभित्तिस्तु तत्समं भित्तिमेव च ।। ४२ ।।\n\nगर्भे ऽष्टांशोच्छ्रयं श्रेष्ठं सप्तभागेद्विमध्यमम् ।\nपञ्चभागैकमधमं बलिपीठं तथाभवेत् ।। ४३ ।।\n\nगर्भपञ्चत्रिभागैकं ॥। ।\nनवांशेषट्चतुर्भागं मध्यमाधममुत्तमम् ।। ४४ ।।\n\nत्रिधा पैशाचिकं पीठाद्धस्तमात्रं क्रमाद्भवेत् ।\nद्विहस्तान्तं त्रिहस्तान्तं चतुर्हस्तान्तमुच्यते ।। ४५ ।।\n\nअधमं मध्यमं श्रेष्ठं त्रिधा पैशाचपीठकम् ।\nसप्तविंशतिभागैश्च सममेवं समुन्नतम् ।। ४६ ।।\n\nद्व्यंशं च पादुका ज्ञेयं चतुरंशं जनिं विदुः ।\nत्षंशं तु कुंभमित्याहु श्चतुर्थङ्कण्ठमेव च ।। ४७ ।।\n\nषड्भागं करणेत्याहुर्द्व्यंशं वलकमेव च ।\nचतुरंशे कपोताश्च अंशेचैवाग्रपट्टिका ।। ४८ ।।\n\nअध्यर्धं पद्मपुष्पन्तु एकार्धं पद्मपुष्पकम् ।\nएवं सम्यग्विदित्वातु भागेभागे विनिर्दिशेत् ।। ४९ ।।\n\nइति श्रीवैखानसे भगवच्चास्त्रे भृगुप्रोक्तायां संहितायां प्रकीर्णाधिकारे षष्ठो ऽध्यायः।\n\nअथ सप्तमो ऽध्यायः।\n\nअथ सप्तमो ऽध्यायः।\n\nपरिवारालयलक्षणम्।\nअथातः परिवाराणामालयस्य च लक्षणम् ।\nविमानात्पादहीनं वा तदर्धं वा समाचरेत् ।। १ ।।\n\nवर्णयुक्तं ततश्श्रेष्ठं कनियोवर्णहीनकम् ।\nसोमेशानद्वयोर्मध्ये विष्वक्सेनं प्रकल्बयेत् ।। २ ।।\n\nद्वारस्य दक्षिणे चेन्द्र माग्नेय्यां पचनालयम् ।\nतस्य पश्चिमदेशेतु पानीयस्थानमेवच ।। ३ ।।\n\nयाम्ये शयनमुद्दिष्टं तत्पूर्वे यागमण्डपम् ।\nऐशान्ये पुष्पदेशन्तु दक्षिणे वस्त्रसंचयम् ।। ४ ।।\n\nईशानसोमयोर्मध्ये स्थापनं ॥। तथा ।\nइन्द्राग्न्योर्मध्यमेचैव धान्यस्थानं प्रशस्यते ।। ५ ।।\n\nसोपानमध्ये श्रीभूतमर्चयेद्बहिराननम् ।\nपुरस्ताद्गरुडं तस्य देवाभिमुखमर्चयेत् ।। ६ ।।\n\nविमानपालान् दिक्पालान् भास्करेण समायुतम् ।\nचक्रं ध्वजं च शङ्खं च भूतं वै भूतनायकम् ।। ७ ।।\n\nप्रथमावरणे देहुस्तत्तद्देशे समर्चयेत् ।\nउत्सवं बलिमारभ्य अनपायिविशेषतः ।। ८ ।।\n\nअमितस्यापि तन्तत्र प्रदक्षिणमथाचरेत् ।\nदेवस्य कण्ठसीमान्तं बाह्यन्तं स्तनसम्मितम् ।। ९ ।।\n\nनाभ्यन्तं वा विशेषेण परिवारोदयं क्रमात् ।\nधात्रादिभूतपर्यन्तं परिवारान्विशेषतः ।। १० ।।\n\nवर्णवाहनकेत्वाद्यैर्नामनक्षत्रपूर्वकम् ।\nमयाक्रियाधिकारे तु व्यक्तमुक्तन्तुलक्षणम् ।। ११ ।।\n\nबेरलक्षणम्-(शैलादि भेदः)\n\nअथ वक्ष्ये विशेषेण बेरलक्षणमुत्तमम् ।\nशैलजं रत्नजं चैव धातुजं दारवं तथा ।। १२ ।।\n\nमृण्मयं स्यात्तथैवेति पञ्चधाबेरमुच्यते ।\nचतुर्विधं तु शैलं स्यात्सप्तधा रत्नजं तथा ।। १३ ।।\n\nअष्टधा धातुजं प्रोक्तं दारुजं षोडशोच्यते ।\nमृण्मयं द्विविधं प्रोक्तं क्रमाल्लक्षणमुच्यते ।। १४ ।।\n\nशैलजलक्षणम्\nश्वेतं रक्तं तथा पीतं कृष्णं चैव चतुष्टयम् ।\nशैलजं भेदमाख्यातं तस्य लक्षणमुच्यते ।। १५ ।।\n\nगोक्षीरसन्निभाचैव शङ्खकुन्देन्दु सन्निभा ।\nशीला श्वेता समाख्याता सा तु वश्यप्रदायिका ।। १६ ।।\n\nजपाकुसुमसंकाशा शिला शोणितसन्निभा ।\nबन्धूकपुष्पप्रतिमा जातिहिङ्गुलिकोपमा ।। १७ ।।\n\nशिला रक्ता समाख्याता जयदा लक्षणान्विता ।\nपीता सुवर्णसदृशा रजनीचूर्णसन्निभा ।। १८ ।।\n\nशिला लक्षणसंयुक्ता धनधान्यसुखप्रदा ।\nमाषमुद्गल?संकाशा तथाजंबूफलोपमा ।। १९ ।।\n\nभृङ्ग? मुत्पलसंकाशा प्रजावृद्धिकरास्मृता ।\nशिला कृष्णा तु सर्वेषां सर्वसिद्धिप्रदायिका ।। २० ।।\n\nविप्रक्षत्रियवैश्यानां शूद्राणाञ्च यधाविधि ।\nश्वेता रक्ता तथा पीता कृष्णा चैव यथाक्रमम् ।। २१ ।।\n\nद्विजानां च त्रिवर्णानां शिला रक्ता जयप्रदा ।\nश्वेता मोक्षप्रदा प्रोक्ता ब्राह्मणानां विशेषतः ।। २२ ।।\n\nएतैन्तुध्रुवबेरन्तु कारयेद्यदिभक्तितः ।\nमाणिक्यं च प्रवालं च वैदूर्यं स्भटिकं तथा ।। २३ ।।\n\nमरतकं पुष्यरागं च नीलं चैतेषुरत्नजाः ।\nमाणिक्यं श्रीकरं प्रोक्तं प्रवालं वश्यकारकम् ।। २४ ।।\n\nआकर्षणं तु वैढूर्यं स्फाटिकं पुत्रवृद्धिदम् ।\nविद्वेषणं मरतकं स्तंभनं पूष्यरागकम् ।। २५ ।।\n\nनीलं तुरमणैः कार्यं रत्नजानां फलं भवेत् ।\nएतेषां कौतुकं कुर्या दन्येषां च विधीयते ।। २६ ।।\n\nहैमं रैप्यं तथाताम्रं कांस्यं चैवारकूटकम् ।\nआयसं सीसकं चैव त्रपुकं चेति धातुजम् ।। २७ ।।\n\nहैमन्तु श्रीप्रदं प्रोक्तं रौप्यं राज्यप्रदायकम् ।\nताम्रं पुत्रसमद्ध्यर्थं कांस्यं विद्वेषकारकम् ।। २८ ।।\n\nप्रोच्चारणे चारकूट मायसं क्षयकारणम् ।\nसीसं नीरौगकरणं त्रपुरायुर्विनाशनम् ।। २९ ।।\n\nएवं तु लोहजं प्रोक्तं ततो दारुजमुच्यते ।\nदेवदारुश्शमीवृक्षं पिप्पलं नन्दनं तथा ।। ३० ।।\n\nअसनं खदिरञ्चैव वकुलं शङ्खि वातनम् ।\nमयूरपद्मडुण्डूक कर्णिकारं तथैव च ।। ३१ ।।\n\nनिबूकाञ्जनिकाचैव प्लक्षमौदुंबरं तथा ।\nएतैर्वर्ज्यास्तु? चत्वारो द्विजातिक्रमयोगतः ।। ३२ ।।\n\nमृण्मयं द्विविधं प्रोक्तं पक्वापक्वं तथैव च ।\nपक्वं च नाशकं चैवम् अपक्वं सर्वसिद्धितम् ।। ३३ ।।\n\nनिमित्तदर्शनम्-(शुभनिमित्तानि)\n\nयस्मिन् देशे शिलास्तीति गच्छेन्निश्चितमानसः ।\nप्रयाणकाले शकुना श्शुभाश्शुभ फलप्रदाः ।। ३४ ।।\n\nशुभवाक्योदकुंभास्थि गजराजद्विजोत्तमाः ।\nचर्ममांसदधिक्षीर दुन्दभिध्वनयश्शुभाः ।। ३५ ।।\n\n(अशुभनिमित्तानि)\nअशोभनांस्तथावक्ष्येशपमाना यथायति ।\nविकीर्णकेशाविप्रैक्यघृततैलाक्तदर्शनम् ।। ३६ ।।\n\nरिक्तकुंभनिरोधोक्ति तैलभाजनदर्शनम् ।\nप्रयाणकाले नष्टास्तु विपरीतफलप्रदाः ।। ३७ ।।\n\nशुभे प्रयाणं कर्तव्यं स्थित्वा शोभनलक्षणम् ।\nशिलां प्राप्य शुभेस्थाने वास्तुहोमं समाचरेत् ।। ३८ ।।\n\nवैष्णवं पौरुषं सूक्तं श्रीभूसूक्तं तथैव च ।\nपरिषेकं ततःकृत्वा कलशान् पञ्च सुन्यसेत् ।। ३९ ।।\n\nमृद्गन्धाक्षतजप्यांश्च सर्वौषध्युदकन्तथा ।\nसंस्थाप्याभ्यर्च्य पाद्याद्यै न्तत्तद्देवां त्समर्चयेत् ।। ४० ।।\n\nअभिषिञ्चेच्छिलां सूत्रे? मुहूर्तेकरणान्विते ।\nअतोदेवादिमन्त्रेण शिलां छित्वाविचक्षणः ।। ४१ ।।\n\nअधोभागं मुखं तत्र शिर ऊर्ध्व प्रकल्पयेत् ।\nपूर्वतश्चोत्तरे वाथ शिरोभागं प्रकल्पयेत् ।। ४२ ।।\n\nमुखं पृष्ठं तथापादं पार्श्वं चैव शिरस्तथा ।\nलाञ्छयित्वा विधानेन ततस्तक्षण माचरेत् ।। ४३ ।।\n\nबाला च युवती वृद्धाज्ञातव्या लक्षणान्विता ।\nस्निग्धा मृद्वी नता चैव बाला क्षीरस्वरातथा ।। ४४ ।।\n\nसुस्वरा का न्तिसंयुक्ता युवती सा शिला स्मृता ।\nअसिता झर्घरा रूक्षा वृद्धा या निस्स्वराशिला ।। ४५ ।।\n\nबाला क्षयप्रदा प्रोक्ता युवती सुसमृद्धिदा ।\nकार्यनाशकरी वृद्धा ग्राह्या ज्ञात्वाशिलास्तथा ।। ४६ ।।\n\nमूर्धनस्तक्षणङ्कृत्वा शिलादोषांन्तु लक्षयेत् ।\nशिलां प्रलिप्यक्षीरेण सर्पिषा सीसगैरिकैः ।। ४७ ।।\n\nएकरात्रोषितशिलां संप्रक्षाल्यांभसाततः ।\nशिलादोषं परीक्ष्यैव कर्तव्यं विधिचोदितम् ।। ४८ ।।\n\nरेखाबिन्दुः कलङ्कश्च शिलादोषाः प्रकीर्तिताः ।\nमण्डलं तु भवेत्तत्र यत्र गर्भं विनिर्दिशेत् ।। ४९ ।।\n\nसिते तु मण्डले सर्पोरक्तेतु कृकलासकम् ।\nपीते तु मण्डले गोधा मञ्जिष्ठे दर्दुरो भवेत् ।। ५० ।।\n\nकपिले मूषिका प्रोक्तासितवर्णे तु वृश्चिकः ।\nश्वेतरक्तविमिश्रेतु वृश्चिकश्श्वेतरक्तके ।। ५१ ।।\n\nरक्तमिश्रेतु मण्डूको मण्डलोभवेत् ।\nसिंदूरवर्णे खद्योतः कपोते गृहगौलिका ।। ५२ ।।\n\nगुडवर्णेतु पाषाणं निस्स्वशोभे जलं भवेत् ।\nवर्जयेद्गर्भ संयुक्तां विमलैर् अञ्चिन्तां तथा ।। ५३ ।।\n\nविमलं हेमकांस्याख्यं लोहाख्यं चत्रिदा स्मृतम् ।\nपरीक्ष्यैवं प्रकर्तव्यमेव मेव प्रमाणतः ।। ५४ ।।\n\nप्रासादगर्भमानं वा हस्तमानमथापि वा ।\nप्रत्येकं त्रित्रिभेदं स्याद्द्वारमानं प्रवक्ष्यते ।। ५५ ।।\n\nद्वारादध्यर्धकं चैव द्वारात्पादाधिकं तथा ।\nमध्यमं च कनीयस्स्याद्द्वारमेवं विधीयते ।। ५६ ।।\n\nअधमोत्तमयोर्मध्ये त्वष्टधा कारयेद्बुधः ।\nकनीयस्त्रीणि विज्ञेयं त्रीणि मध्यमकं तथा ।। ५७ ।।\n\nत्रीणि चोत्तमकं विद्यादुत्सेधं नवथा भवेत् ।\nस्तंभादध्यर्धकं तुङ्गमुत्तमं तु विशेषुः ।। ५८ ।।\n\nउत्तमाधमयोर्मध्ये द्वारमानेन योजयेत् ।\nगर्भगेहसमं मध्यं त्रिपादं चाधमं भवेत् ।। ५९ ।।\n\nपादाधिकं तु विज्ञेयं श्रेष्ठमेवं विधीयते ।\n(उत्तमाधमयोर्मध्ये द्वारमानेन योजयेत्) ।\nहस्तमानं तधावक्ष्ये नवहस्तं तधोत्तमम् ।। ६० ।।\n\nषडङ्गुलैस्सहान्यान्तु सार्धद्विहस्तकावधि ।\nएवमुत्सेधमानन्तु स्थावरस्य प्रशस्यते ।। ६१ ।।\n\nजङ्गमानां भवेन्नाम मूलबेरवशात्तथा ।\nबिंबोदयं चतुर्विंशद्भागानष्टांशकं तथा ।। ६२ ।।\n\nबिंबोदयं चतुर्विंशद्भागानष्टांशकं तथा ।\nवेदांशं तु भवेदुच्चं जङ्गमस्य प्रकीर्तितम् ।। ६३ ।।\n\nमानाङ्गुलेन सप्तादि द्विद्व्यङ्गुलविधानतः ।\nपञ्चाशत्सवनाङ्गुल्या विधिस्सर्वोविधीयते ।। ६४ ।।\n\nमूलबेरांगुलान्मानमारभ्यैकादशांगुलम् ।\nद्विद्व्यङ्गुलविवृद्ध्यातु सषष्टित्षङ्गुलं? भवेत् ।। ६५ ।।\n\nप्रत्येकं तु त्रिभेदं स्यादुत्तमाधममध्यतः ।\nउत्कृष्टं नवतुङ्गं स्यान्मध्यमं नवतुङ्गकम् ।। ६६ ।।\n\nनिकृष्टं तु तथा प्रोक्तं सप्तविंशतितुङ्गकम् ।\nएतैरुत्तममानं स्यास्मध्यमं च तथैव हि ।। ६७ ।।\n\nकर्मार्चोत्सवस्नानाच्च योज्यं स्यादन्यधा नतु ।\nअधमैस्तु भवेद्यत्र बलिबेरं विधीयते ।। ६८ ।।\n\nमात्रांगुलेन यन्मारं गृहार्चाणां तु नान्यथा ।। ६९ ।।\n\nइति श्रीवैखानसे भगवच्छास्त्रे भृगुप्रोक्तायां संहितायां प्रकीर्णाधिकारे सप्तमो ऽध्यायः।\n\nअथाष्टमो ऽध्यायः।\n\nअथाष्टमो ऽध्यायः।\n\nपीठमानम्\nअथ पीठोदयं पश्चात्थ्सानकस्य विशेषतः ।\nभुवङ्गस्य समं वाथ अध्यर्थं त्रिगुणं तु वा ।। १ ।।\n\nपरितः पावयोरस्य नीत्वावै भागमङ्गुलम् ।\nध्रुवार्चायामशेषेण षण्मानसहितं शुभम् ।। २ ।।\n\nवक्ष्यामि देव्योर्मानं तत्कण्ठान्तं नासिकान्तकम् ।\nहन्वस्तं बाहुसीमान्तं नाभ्यन्तं वाध कारयेत् ।। ३ ।।\n\nचतुर्धैकांशकं वापि तृतीयैकांशकं तु वा ।\nध्रुवार्चायां विशेषेण पीठमेवं प्रकल्पयेत् ।। ४ ।।\n\nचतुरश्रं सुवृत्तं वा दलैष्षोडशभिर्युतम् ।\nस्थानकं चासनं वापि यानकं वा समाचरेत् ।। ५ ।।\n\nगर्भागारत्रिभागैकं चतुरश्रं त्रिमेखलम् ।\nतस्योर्ध्ववेदिविस्तारं चतुरङ्गुलमेव हि ।। ६ ।।\n\nउत्सेधं तस्य चार्धन्तुपरितश्चतुरङ्गुलम् ।\nविस्तारोत्सेधमानन्तु मध्येनिम्नं षडङ्गुलम् ।। ७ ।।\n\nउदीच्यान्तु प्रतीच्यान्तु वारिमार्गन्तु कारयेत् ।\nप्राङ्मुखोदङ्मुखं सूत्रं दश सप्त समर्चयेत् ।। ८ ।।\n\nमध्ये कलापदं ब्राह्मं परितो दैविकं तथा ।\nवैदाथिकाशीतिपदं मानुषं च तथैव च ।। ९ ।।\n\nपदं स्यात् षण्नवतिकं षष्टिःपैशाचिकं भवेत् ।\nअर्चास्थानं तु ब्रह्मांशं त्रिधा कृत्य च दैविकम् ।। १० ।।\n\nतथैव पश्चिमे भागे मध्ये वा स्थानकाय च ।\nअसनं वापि च तधा देवमानुषमध्यमे ।। ११ ।।\n\nशयानं मानुषे पीठे स्थापयित्वा विशेषतः ।\nध्रुवार्चने विशेषेण नागसूत्रान् समर्प्य च ।। १२ ।।\n\nकोष्टमेकान पञ्चाशद्भवति ब्राह्ममन्दिरम् ।\nदैविकं चाष्टभागन्तु मानुषं चार्त्विजं पदम् ।। १३ ।।\n\nशेषं पैशाचमेवं स्याच्छान्तिपौष्टिकदैविकम् ।\nब्रह्मस्थाने विशेषण स्थापयेद्योगवीरकौ ।। १४ ।।\n\nभोगमेव ध्रुवार्चायां देवमानुषमध्यमे ।\nवीरकं स्थापयेद्विद्वान् पैशाचे क्रमशस्सुधीः ।। १५ ।।\n\nग्राममध्ये ध्रुवार्चायां स्थापयेद् भोगमेव तु ।\nयोगपीठे ध्रुवार्चा चेत्तद्ग्रामस्य विपद्भवेत् ।। १६ ।।\n\nअन्येषां तु ध्रुवार्चायां भोगं वा योगमेव वा ।\nआलयोद्दक्षिणे वापि वूर्वे वापि प्रपां तथा ।। १७ ।।\n\nवेदिं तन्मध्यमे कुर्याद्बिंबाध्यर्धप्रमाणतः ।\nसभ्याग्निकुण्डं तत्प्राच्यां स्नानवेदिं तथोत्तरे ।। १८ ।।\n\nभूमियज्ञं च कृत्वातु पर्यग्नि प्रोक्षणं चरेत् ।\nकलशैस्सप्तभिस्स्नाप्य वेद्यामारोपयेत्तथा ।। १९ ।।\n\nआच्छाद्य नववस्त्रेण कौतुकं बर्धयेत्तथा ।\nप्राक्षीरश्शाययेत्तत्र श्रीभूम्योरुभयोरपि ।। २० ।।\n\nमहाकायकृते बेरे प्रोक्षयेत्पञ्चगव्यकैः ।\nअन्यत्सर्वक्रियां कृत्वाहौत्रशंसनमाचरेत् ।। २१ ।।\n\nआदिमूर्त्यादि सर्वास्तमावाहनमथाचरेत् ।\nअवाहनक्रमेणैव निरुप्याज्याहुतीर्यतेत् ।। २२ ।।\n\nवैष्णवं पौरुषं सूक्तं विष्णुसूक्तं तथैव च ।\nश्रीभूसूक्तं ततो हुत्वा ब्राह्मं रौद्रन्तथैवच ।। २३ ।।\n\nनृत्तैर्गेयैश्च वाद्यैश्च रात्रिशेषं विनीय च ।\nस्नात्वा प्रभाते त्वाचार्यो देवमुत्थाप्य चादरात् ।। २४ ।।\n\nगर्भागारं प्रविश्यैव स्थापिते विहिते ऽपि वा ।\nन्यस्य पीठन्तु तन्मध्ये रत्नादीन्विन्यसेत्तदा ।। २५ ।।\n\nध्रुवसूक्तेन संस्थाप्य अतो देवादिमुच्चरन् ।\nतत्तन्मन्त्रेण देव्यादीन् स्थापयेद्विहिते पदे ।। २६ ।।\n\nविधिना चाष्टबन्धन्तु संयोज्यैव तु पूरयेत् ।\nअन्तहोमं ततो हुत्वा दद्यादाचार्यदक्षिणाम् ।। २७ ।।\n\nशिल्बिनं च समाहूय शर्करां लेपयेत्क्रमात् ।\nशिलाप्रतिष्ठा चैवं स्याद्दारुसंग्रहणं ततः ।। २८ ।।\n\nदारुसंग्रहणम् चन्दनं खदिरं तालमसनं ।\nरक्तचन्दनम्\nराजानं चिरिबिल्वञ्च अशोकं स्तिमितं तथा ।। २९ ।।\n\nखादिरं धन्विनं चैवशिरीषं पद्मकं तथा ।\nइत्येवमादयो वृक्षा गृह्यन्ते बेरकर्मणि ।। ३० ।।\n\nचण्डालस्थानपार्श्वे तु दुष्टप्राणिनिषेविते ।\nमातृस्थानसमुद्बूते? श्मशाने देवमन्दिरे ।। ३१ ।।\n\nकूपवापीतटाकान्ते मुनिवासे सहालये ।\nयोगस्थानपदे धर्मशालायां मार्गमध्यमे ।। ३२ ।।\n\nप्रेतभूतालये चोरसत्त्वानां च निषेविते ।\nप्रस्थानशलभस्थाने कल्पास्धिनिलये ऽपि च? ।। ३३ ।।\n\nसौष्टाभूतसमुद्भूतदेशे? रौणिक देशके ।\nएवं स्थाने समुद्भूतं न गृह्णन्ति द्रुमं ततः ।। ३४ ।।\n\nपादानपावनं तर्धि मशनेर्यातिपीडनम् ।\nअसाक्षिकं सर्पनिलयं बहुवल्मीक संयुतम् ।। ३५ ।।\n\nसुजनं तरुणं रूक्षं बहुपक्षसमाकुलम् ।\nअस्थिरं बहुचक्रं च सुशाखं चैकशाखिनम् ।। ३६ ।।\n\nकर्मान्तरगृहितं च कर्मान्तरप्रयोजनम् ।\nएवमीदृग्विधं वृक्षं वर्जयेद्बेरकर्मणि ।। ३७ ।।\n\nआमूलाग्रं समं वृत्तमृजुं चैव प्रदक्षिणम् ।\nविस्तारयामसंपन्नं शुभायैव समायुतम् ।। ३८ ।।\n\nसुमध्यवयसोपेतं कालपुष्पफलप्रदम् ।\nईदृग्विधं महावृक्षं शूलार्थं परिगृह्णते ।। ३९ ।।\n\nएवं लक्षण संपन्नं द्रुमं गत्वा प्रसन्नधीः ।\nतन्मूले गोमयेनापि लेपयेच्चतुरश्रकम् ।। ४० ।।\n\nदिव्यलक्षणसंयुक्तं द्रुमं कृत्वा प्रदक्षिणम् ।\n\"वनराजेभ्यऽ इत्युक्त्वापायसं च बलिं ददेत् ।। ४१ ।।\n\nपरशं च समादाय सेचयेत्पञ्चगव्यकैः ।\nमूलमन्त्रं जपित्वा तु ध्मायेद्विष्णुं परात्परम् ।। ४२ ।।\n\nपरशुञ्च समादाय भेदयेत्तु विचक्षणः ।\nपयः परिस्रवे तत्र शुभमेवं विधीयते ।। ४३ ।।\n\nशोणितप्रस्रवे तत्र निर्दशेदशुभं पुनः ।\nपूर्वं तुपतनं शस्तमाग्नेय्यां तु भयावहम् ।। ४४ ।।\n\nयाम्यायां मरणं विन्द्यान्नैरृत्यां व्याधिमादिशेत् ।\nपश्मिमेतु जनानां तु क्षुत्पिपासाविवर्धनं ।। ४५ ।।\n\nवायव्ये च भवेल्लाभ उत्तरे धनधान्यकं ।\nऐशान्यां शान्तिकं तत्र सर्ववृद्धिकरं नृणाम् ।। ४६ ।।\n\nतद्वृक्षपतने कालेकोशस्सर्वोमृदुर्भवेत् ।\nसिहव्याघ्रगजादीनां सर्वसंपत्करं भवेत् ।। ४७ ।।\n\nवृक्षाग्रं भेवयित्वा तु त्वचं सम्यग्व्यपोह्य च ।\nप्रक्षाल्यवारिणा श्वेतचन्दनेनानुलेपयेत् ।। ४८ ।।\n\nश्वेतवस्त्रेण संदेष्ट्य जयमङ्गलघोषणैः ।\nरथेवा शकटे वाथस्कन्थे वा क्षिप्य वेशयेत् ।। ४९ ।।\n\nग्रामं प्रदक्षिणङ्कृत्या स्वस्तिसूक्तं समुच्चरन् ।\nशिष्टच्छायेसमे देशेतालुकोपरिशाययेत् ।। ५० ।।\n\nहेमरूप्यकृतं शूलं सर्वसंपत्समृद्धिदम् ।\nलोहैरन्यैर्नकर्तव्य मभिचारस्य कारणम् ।। ५१ ।।\n\nविष्णुशूलं तु केशानां श्रेष्ठं पट्टिकमेव च ।\nध्येयं मेढ्रादयश्बोर्ध्वं समं भागस्य यत्त्रयम् ।। ५२ ।।\n\nऊरुकेशान्तपर्यन्तं तस्यार्थं च तकं मुखम् ।\nसरन्ध्रयवकं चोर्ध्वे मानशूलं शिरोधरम् ।। ५३ ।।\n\nहिक्कायां षड्यवं पञ्चाङ्गुलं नाभ्यन्तकं मतम् ।\nत्रयोदशाङ्गुलयवं ततो मेढ्रन्तु नाभ्यधः ।। ५४ ।।\n\nयोनेर्नाभेस्तुर्यादश्रं ब्राह्ममष्टौमतं ततः ।\nहिक्कास्तं वैष्णवं भागं ततो वृत्तं शिवांशकम् ।। ५५ ।।\n\nउष्णीषं मातृकं शूलं स्थानादीनां सनातनम् ।\nस्थानासनशयानानां चतुरश्राष्टवर्तुलम् ।। ५६ ।।\n\nयथाक्रमेण युञ्जीयादेवं वा पूर्वमुक्तवत् ।\nसर्वेषां देवतानां च सामान्यं च तुरश्रकम् ।। ५७ ।।\n\nचतुर्मात्रार्धविस्तारं शूलमूलविशालकम् ।\nअग्रतारं चतुर्मात्रमष्टांशोनमथापि वा ।। ५८ ।।\n\nद्वात्रिंशदङ्गुलायामं वक्षोदण्डस्य चोच्यते ।\nतर्म? विस्तृतयोर्बाह्ये मातृसूत्रसमोर्धयोः ।। ५९ ।।\n\nवक्षोदण्डायतं स्वेन मुखेन द्विगुणं मतम् ।\nउक्त्वासमन्तु बाह्यग्रेतत्सप्तांशविहीनकम् ।। ६० ।।\n\nतारं सप्ताङ्गुलं तेषां येन सार्थं त्रिमात्रकम् ।\nषोढशाष्ट चतुर्मात्रायामतारसमन्वितम् ।। ६१ ।।\n\nकटिदण्डं भवेत्तस्य पार्श्वमध्यमनिम्नकम् ।\nकृत्वैव निम्नकं वक्षोदण्डमध्ये प्रकल्पयेत् ।। ६२ ।।\n\nशेषयोर्वंशदण्डे तु नाभ्यन्तं निम्नमध्यकम् ।\nदक्षिणे मूलमध्ये तु अग्रं कुर्याद्द्वयोरपि ।। ६३ ।।\n\nवक्षोदण्डस्यमूलाग्रे शिखा सूदस्रदायतम् ।\nकालाङ्गुलकलातारं कलार्धविपुलं मतम् ।। ६४ ।।\n\nएवं चतुर्भुजं कृत्वाद्विभुजे द्विशिखं तथा ।\nचतस्रश्शिबिका स्तस्मात्तस्या मेवाष्टबाहुके ।। ६५ ।।\n\nयावन्तो बाहवस्तस्मिं स्तावत्यश्च शिखा मताः ।\nअध्यर्धाङ्गुलविस्तारं शिखायामं तदेव हि ।। ६६ ।।\n\nकटिदण्डं शिखायामं तारे द्वित्षङ्गुले क्रमात् ।\nविन?द्विमात्रमेव स्याद्द्विशिखं कटिदण्डकम् ।। ६७ ।।\n\nश्रोणिभागादधस्तेन शेषयेद्वंशदण्डकम् ।\nऊरुदण्डालयं सप्तविंशदङ्गुलमुच्यते ।। ६८ ।।\n\nजानुभागं ततो जङ्घा प्यूर्ध्वदण्डसमायता ।\nपादभागाभवे दूरुर्जङ्घयोर्झानुमानकम् ।। ६९ ।।\n\nआरोप्य मानयेज्जानुदण्डस्यासंभवादपि ।\nपाददण्डे समारोप्य मानयेत्तलतुङ्गकम् ।। ७० ।।\n\nऊरुदण्डविशालं स्यान्मूलेभागं तदश्रके ।\nकलाङ्गुलं तदेकं स्याज्जङ्घामूलविशालकम् ।। ७१ ।।\n\nकलाविशालं जङ्घाग्रं कलायामं दशाङ्गुलम् ।\nत्रिमात्रकलमूलस्य तारमग्रे ऽधिकांगुलम् ।। ७२ ।।\n\nसप्तविंशति वाग्रोषं दण्डदीर्घं ततः कला ।\nकोर्परस्स्यात्प्रकोष्ठस्य दीर्घं दशकलाङ्गुलम् ।। ७३ ।।\n\nप्रकोष्ठबाह्वैरारोप्य कोर्परं जानुवद्भवेत् ।\nत्षङ्गुलं द्व्यङ्गुलं बाहुदण्डमूलाग्रविस्तरम् ।। ७४ ।।\n\nप्रकोष्ठं दण्डमूलस्य विशालं चद्विमात्रकम् ।\nअध्यर्धाङ्गुलमग्रस्य विशालं लक्षणान्वितम् ।। ७५ ।।\n\nवक्षोदण्डशिखामध्ये बाहुमूलगते शिखे ।\nबाहुमूलगताभ्यां तु वक्षोदण्डशिखागताम् ।। ७६ ।।\n\nशेषयेदग्रभागेभ्यः कोर्परे शेषयेत्ततः ।\nप्रकोष्ठमूलगाभ्यां तु वक्षोदण्डशिखागताम् ।। ७७ ।।\n\nकटिदण्डोरुदण्डाभ्यां तच्छेषं बाहुदण्डवत् ।\nजानुकोर्परमुद्दिष्टं तस्यतु द्विशिखेमतम् ।। ७८ ।।\n\nशेषयेन्नलकानान्तु प्रकोष्ठे तु भवेद्बुधाः ।\nप्रसारितानां पादानां जानुसन्धौतु गृह्यताम् ।। ७९ ।।\n\nतथैव विसृजानां च बुधानां कोर्परं मतम् ।\nस्थानादीनां क्रमास्छूलसंघातं वक्ष्यते ऽपि च ।। ८० ।।\n\nवंशदण्डं तथा वक्ष्ये दण्डं च कटिदण्डकम् ।\nजानुदण्डद्वयं चैव पाददण्डद्वयं तथा ।। ८१ ।।\n\nबाहुदण्डाश्च चत्वार श्चत्वारश्च प्रकोष्ठकाः ।\nतथा चरणदण्डौ द्वौ दण्डास्सप्त दश स्मृताः ।। ८२ ।।\n\nकटिदण्डार्धमारभ्य यावदासीनरपि ।\nतारस्स्यात्पृष्ठफलका तारमूरौ च बन्धयेत् ।। ८३ ।।\n\nकटिदण्डादधस्ताच्च वक्षोदण्डधरस् तथा ।\nयोजयेदुपयानीलं? पृष्ठतो वृत्तमेव वा ।। ८४ ।।\n\nवंशदण्डं तथा तेन क्लेशयेद्विशिखेन तु ।\nशिखाग्रसुषीरे कीलं लोहं वा स्कामथापि वा ।। ८५ ।।\n\nदार्ढ्यार्थं योजयेच्छूलं स्थितं वै शूलकर्मणि ।\nअन्यत्कीलं तु सुषिरं कर्तव्यं कथञ्चन ।। ८६ ।।\n\nएवं स्थानस्य संप्रोक्तमासनस्य प्रवक्ष्यते ।\nमेढ्रमूलादधोमूलं नाहमष्टांगुलं भवेत् ।। ८७ ।।\n\nभागमासनमानस्य भागं श्वभ्रप्रवेशनम् ।\nमेढ्रसूत्रसमे सम्यक् शेषयेत्कटिदण्डकम् ।। ८८ ।।\n\nकटिदण्डशिखाह्यूरु दण्डमूलशिखानि च ।\nआसने शयने चैव जानुसन्धिः प्रशस्यते ।। ८९ ।।\n\nएकोनविंशतिश्शूलदण्डानां तु समाकृतिः ।\nनेष्यते कोर्परे संधिशयने दण्डहस्तके ।। ९० ।।\n\nतस्मादथ दश प्रोक्ता शूलसंख्या चतुर्भुजे ।\nपञ्चान्ये द्विभुजे दण्ड दण्डा हस्ते चतुर्दश ।। ९१ ।।\n\nदक्षिणे वक्षोदण्डस्यायतमेकादशांगुलम् ।\nशिखा पूर्ववदुद्दिष्टा बाहुमूलशिखान्विता ।। ९२ ।।\n\nतयोरुपरि चाभोगं छाययेच्छास्त्रवित्तमः ।\nकटीडण्डद्वयादन्यत् स्थानस्योक्तवदाचरेत् ।। ९३ ।।\n\nउक्तं हि शयने याने वक्ष्यतेथ त्रिविक्रमम् ।\nउद्दण्डस्योरुदण्डस्य शिखा भागायते स्मृते ।। ९४ ।।\n\nतावत्यः कटिदण्डस्य शिखायास्सम्यगन्वये ।\nतदायतं तु कार्यार्थं तलदण्डं तु तद्द्वितम् ।। ९५ ।।\n\nस्थिताङ्घ्रिस्थ्सितिमान् प्रोक्तश्शेषं चेदं शयानवत् ।\nएवमष्टभुजोपेतं चतुर्भुजसमन्विते ।। ९६ ।।\n\nशूलसंख्यानुरूपेण योजयेत्तु विचक्षणः ।\nशूलं चक्रतनौ वक्रमवक्रे वक्रतां नयेत् ।। ९७ ।।\n\nस्त्रीणां शूलविभागन्तु लक्ष्म्यादीनां प्रवक्ष्यते ।\nनासामानविभागं च शूलदण्डायतं मतम् ।। ९८ ।।\n\nभागतारं भवेद्वंशं दण्डं तच्चतुरश्रकम् ।\nयदुक्तं बाहुपर्यन्तं तारं तस्माद्द्विपार्श्वयोः ।। ९९ ।।\n\nबाहुमूलविशालार्धं त्यक्त्वा यावत्तदन्तरम् ।\nतावत्तु परमं वक्षोदण्डस्यायाममुच्यते ।। १०० ।।\n\nकच्छांशोनं कराकारं कटिदण्डायतं मतम् ।\nऊरुतारं तु तुर्यांशा दूरुदण्डविशालकम् ।। १०१ ।।\n\nजङ्घादण्डं\nत्रिभागैकं तावश्चे?दष्टांशदण्डकम् ।\nमूलमेव मतं चैषामग्रमष्टांशहीनकम् ।। १०२ ।।\n\nपार्श्वदण्डं न योक्तव्यं स्त्रीणां शूले कथं चन ।\nपुरुषाणां प्रयोक्तव्य मध्यर्धाङ्गुलिविस्तरम् ।। १०३ ।।\n\nसर्वेषामसि तालानां शूलमेवं विदुर्बुधाः ।\nभुवङ्गस्य समं प्रोक्तं स्थानके पीठकोन्नतम् ।। १०४ ।।\n\nभुवङ्गोपरितालं स्याद्ध्रुवपीठस्य चोन्नतिः ।\nध्रुवबेरस्य पादस्य प्रतिदिक्चतुरङ्गुलम् ।। १०५ ।।\n\nविस्तारमूर्ध्ववेद्यान्तु पद्मपत्रदलैर् युतम् ।\nमण्डलं चतुरश्रं वा पीठं कुर्यात्तदर्हकम् ।। १०६ ।।\n\nदैविकं तु त्रिधा कृत्वा द्विभागं पुरतस्त्यजेत् ।\nअपरे स्थानकं स्थाप्य मध्यभागे ऽथ वा पुलः ।। १०७ ।।\n\nदेवमानुषयार्मध्ये वाऽसनं संप्रकल्पयेत् ।\nकिं चिद्दैविकसंयुक्ते मानुषे शयनं स्मृतम् ।। १०८ ।।\n\nएवं सम्यग्विदित्वैव मासने च प्रवक्ष्यते ।\nध्रुवबेरं तथा कृत्वा चोर्ध्वं सिंहासनोच्छ्रयम् ।। १०९ ।।\n\nतदर्हविस्तृतं प्रोक्त मुपधानेन संयुतम् ।\nपादाश्रयेण पीठेन पद्माकारौ? च संयुतम् ।। ११० ।।\n\nयथासैन्दर्यकं कृत्वा शेषं युक्त्या समाचरेत् ।\nबेरायामं चतुर्भागं शयनोच्छ्रायमुच्यते ।। १११ ।।\n\nतत्तुरीयांशकोत्सेधं शिरोभागे विशेषतः ।\nपादयोरुभयोश्चैव समं तत्रैव मूह्य च ।। ११२ ।।\n\nशेषभोगं त्रिरावेष्ट्य पञ्चवर्णसमायुतम् ।\nअधःपुच्छं शिरश्चोर्ध्वं सर्पदेहे तु वेष्टिते ।। ११३ ।।\n\nतदुत्संगगतं देवं शयानं संप्रचक्षते ।\nफणानां पञ्चकं कुर्याद्विषवेगसमन्वितम् ।। ११४ ।।\n\nएवमेव प्रकुर्वीत स्थानासनशयानकान् ।\nपीठं कृत्वा प्रयत्नेन स्थापनारंभमाचरेत् ।। ११५ ।।\n\nअङ्कुरानर्पयित्वैव यागशालां प्रकल्पयेत् ।\nशिलास्थापनसार्गेण सर्वं कृत्वाप्रयत्नतः ।। ११६ ।।\n\nअथाचार्यःप्रभाते तु स्नात्वा नित्यं समाप्य च ।\nयजमानसमायुक्तो गर्भगेहं प्रविश्य च ।। ११७ ।।\n\nस्थानासनशयानानां पदमुक्तं विचार्य च ।\nपीठं तदर्हकं कुर्याद्युक्तेनैव विधानतः ।। ११८ ।।\n\nप्रतिष्ठोक्तक्रमेणैव रत्नन्यासं समाचरेत् ।\nआचार्यस्थापकादीनामृत्विजां दक्षिणां ददेत् ।। ११९ ।।\n\nशूले सार्थं समादाय गायत्रीं वैष्णवं जपन् ।\nस्थापयेद्देवदेवस्य शूलं देव्योस्ततःक्रमात् ।। १२० ।।\n\nआधारदण्डयोः पश्चाच्छिष्टदण्डान्नियोजयेत् ।\nपुण्याहं वाचयित्वातु सभ्यमग्निं विसृज्य च ।। १२१ ।।\n\nततश्शिल्पिनमाहूय शास्त्रीयं प्रियदर्शनम्? ।\nवस्त्रैराभरणैश्चापि पूजयित्वान्ववेक्ष्य च ।। १२२ ।।\n\nरज्जुबन्धादिकं कर्म बेरोक्तं तत्र कारयेत् ।\nअत्रानुक्तं ततः कुर्याच्छिल्पशास्त्रोक्तमार्गतः ।। १२३ ।।\n\nइति श्रीवैखानसे भगवच्छास्त्रे भृसुप्रोक्तायां संहितायां प्रकीर्णाधिकारे ऽष्टमो ऽध्यायः।\n\nअथ नवमो ऽध्यायः।\n\nअथ नवमो ऽध्यायः।\n\nरज्जुबन्धनम्\nअथातस् संप्रवक्ष्यामि रज्जुबन्धविधिं क्रमात् ।\nयथोक्तं च मृदस्सर्वास्समाहृत्य विधानतः ।। १ ।।\n\nसंपिष्य शोधयित्वैव यथोक्तं सर्व मौषधम् ।\nचूर्णानि च यथोक्तानि कषायाणि विधानतः ।। २ ।।\n\nयोजयित्वा यथाभागं गव्यैरपि इहैवच ।\nनिर्यासेन कपिद्धस्य युक्तं नादेयवारिणा ।। ३ ।।\n\nपेषयित्वा मृदा सम्यक्संपिष्य च विधानतः ।\nसाधयित्वाथ वा वामं सार्धंवापि निधाय च ।। ४ ।।\n\nनालिकेरस्य सारेण त्रिवृतां रज्जुमाहरेत् ।\nसरज्जुं बन्धयेच् छूलं यथातत्सुदृढं तथा ।। ५ ।।\n\nबन्धयित्वाष्टबन्धं च शूलमालिप्य सर्वशः ।\nमृदं च तां समादाय शूल मालोपयेत्तथा ।। ६ ।।\n\nशूलोपरि प्रमाणं यच्चतुर्भागं विभज्यच ।\nतत्त्रिभागं मृदाकुर्या द्रज्जुबन्धसमायुतम् ।। ७ ।।\n\nघटशर्करया वस्त्रमौक्तिकैर् वर्णकैर् युतम् ।\nपूरये दन्यभागं च तत्प्रमाणविधानतः ।। ८ ।।\n\nशर्करां च समालिप्य पटं संयोज्य पूर्ववत् ।\nमौक्तिकाकृति मालिप्य भूषणानि प्रकल्प्यच ।। ९ ।।\n\nयथोक्तेन विधानेन वर्णानपि सुयोजयेत् ।\nमृण्मयं ध्रवबेरं चेत्कारये देवमैव तत् ।। १० ।।\n\nअर्धचित्रं न कुर्वीत ध्रुवबेरं तु मृण्मयम् ।\nशूलार्धं तु द्वयं कुर्यात्ताम्रनालसमायुतम् ।। ११ ।।\n\nखादिरं ताम्रदण्डं वाभित्तिस्थं सुदृढं चरेत् ।\nछिद्रं कृत्वातदाधारे शूलं यन्त्रेण योजयेत् ।। १२ ।।\n\nदृढं तद्योजयित्वैव बेरपृष्ठस्य मध्यमे ।\nतत्पृष्ठेस्कन्धमध्ये च तदाधारेण योजयेत् ।। १३ ।।\n\nशूले छिद्रं नकर्तव्यं कुर्याच्छेत्स विनश्यति ।\nताम्रेण ध्रुवबेरं चेन्मधूच्छिष्टविधानतः ।। १४ ।।\n\nमृण्मयं द्विविधं प्रोक्त मपक्वं पक्वमित्यपि ।\nपूर्वोक्तं मृण्मयं यत्तदपक्व मभिधीयते ।। १५ ।।\n\nमृदाकृत्वाग्विनादग्धं यत्तत्पक्वमितीरितम् ।\nअपक्वं मृण्मये विष्णोः कारयेत्तु विधानतः ।। १६ ।।\n\nयदि पक्वं तु कुर्याच्छेत्तद्विनाशकं भवेत् ।\nयोगादिस्थानानि\nस्थानं चतुर्विधं विन्द्याद्योगं भोगं तथैव च ।। १७ ।।\n\nसृष्टिः संहार इत्येषां स्थानभेदः प्रवक्ष्यते ।\nसर्वतो भद्रकं नन्द्यावर्तकं श्रीप्रतिष्ठितम् ।। १८ ।।\n\nस्वस्तिकं पर्वताकारं वृत्तभेदं तथैवच ।\nप्रलीनक मथोद्योगं पद्मञ्चैव चतुर्मुखम् ।। १९ ।।\n\nब्रह्मादीशानपर्यन्तं क्रमेणैव निवेशयेत् ।\nयोगकान्तं भवेद्योगं स्थानकस्य विधीयते ।। २० ।।\n\nचतुरश्रं वृत्तगेहं प्रासादं स्थानकस्य तु ।\nआसनानां चतुर्भेदं पूर्वोक्तेन क्रमेण तु ।। २१ ।।\n\nप्रलीनं सर्वतोभद्रं विमानं वा चतुर्मुखम् ।\nविष्णुछन्दविमानं च श्रीप्रतिष्ठितकं तथा ।। २२ ।।\n\nपर्वताकृतिकञ्चैव नन्द्यावर्तं तथैव च ।\nमहापद्मविमानं च प्रलीनक वीमानकम् ।। २३ ।।\n\nअष्टाङ्गं सर्मतोभद्रं चित्रशिल्पं तथैव च ।\nमहापद्मं च वृत्तं च चतुर्मुखविमानकम् ।। २४ ।।\n\nएवं विमानकं चैव आसनस्य विधीयते ।\nस्वस्तिकं वृत्तभद्रं च वृत्तगर्भ मवेदिकम् ।। २५ ।।\n\nप्रेक्ष्य गृहाल्पभूराजछन्दं च श्रीप्रतिष्ठितम् ।\nमर्तलं च शनैर्योगं मार्ताण्डं च चतुष्फुटम् ।। २६ ।।\n\nगणिकाविशालं संशुद्धं स्वस्तिकं ध्वजमानकम् ।\nएवमाख्याय तन्त्राणि वर्तुलाद्यायुतानि च ।। २७ ।।\n\nशयानकेन योग्यानि कथितानि मनीषिभिः ।\nआयादिविचारः\nआयव्ययादि ऋक्षांश्चयोनिः पश्चाद्विधीयते ।। २८ ।।\n\nबेरोदयं त्रिगुणितं शिष्टमायं नगे हृते ।\nचतुर्भिर्गुणितं सप्त सौरवारादिकं दिनम् ।। २९ ।।\n\nबेरोच्च मष्टगुणितं सप्तविशदिभिर्हृतम् ।\nशिष्ट मश्व्यादिभं विन्द्यात्तच्छेषं स्याच्चतुर्गुणम् ।। ३० ।।\n\nरन्ध्रेहृते नवांशं तच्छेषं भांशयुगैर्हृतम् ।\nबेरोदयं त्रिगुणितं योनिस्स्या दष्टभिर्हृतम् ।। ३१ ।।\n\nआयाधिक्ये शुभं प्रोक्त मृणवृद्धिर् व्ययाधिके ।\nवारेषु सौरिसूर्यारैर्विनान्ये शुभदास्स्मृताः ।। ३२ ।।\n\nतस्करं भुक्तिशक्ती च धनं राज्यं क्लिबादि च ।\nनिर्हृत्य चाधनं प्रेष्यं तन्नामसदृशं फलम् ।। ३३ ।।\n\nनामकर्तृनृपर्क्षाद्या नामर्क्षानुगुणं भवेत् ।\nयदाकारं ध्रुवाकारं तदाकारं च कौतुकम् ।। ३४ ।।\n\nआसने स्थानकंवापि शयाने स्थान मासनम् ।\nदेवे स्थिते न देव्यौ च आसीने स्थानकासने ।। ३५ ।।\n\nविपरीतं न कुर्वीत सर्वशास्त्रविशारदाः ।\nतालनियमः\nश्रेष्ठं प्रादुर्भवं तालं केवलं केशवस्य तु ।। ३६ ।।\n\nतद्देवीनां सरस्वत्या मध्यमं दशतालकम् ।\nचन्द्रेन्द्रानलकीनाशवरुणानिलशूलिनः ।। ३७ ।।\n\nऋषयो वसवो रुद्रा मार्कण्डेयो ऽमितो भृगुः ।\nआर्याश्चैव गुहो हीनदशतालमिता मताः ।। ३८ ।।\n\nमरुतो ऽपि च यक्षेशदेववध्वश्शुभाग्रहाः ।\nतधान्येतु त्रिधा साध्या नवतालमिता मताः ।। ३९ ।।\n\nदैत्ययक्षेश? रन्धाश्च सिद्धगन्धर्वचारणाः ।\nकुजार्कराहव श्श्रेष्ठनवतालेन सम्मताः ।। ४० ।।\n\nनवतालैर् मुनींश्चैव गणांश्चैव तु मानयेत् ।\nउङ्गाश्चारणाश्चान्ये नवतालमितोदयाः ।। ४१ ।।\n\nमर्त्याश्चाष्टायताः प्रोक्ताः प्रेतानां सप्ततालकम् ।\nषड्यमाः कुब्जकाः प्रोक्ता वामनाः पञ्चतालगाः ।। ४२ ।।\n\nभूगतानां चतुस्तालं किन्नरास्तु त्रितालकाः ।\nकूश्माण्डा द्वितयाश्चैव कबन्धा स्त्वेकतालका? ।। ४३ ।।\n\nश्रेष्ठमध्यकनिष्ठानि त्रितालानान्तु तत्र नै ।\nप्रवक्ष्यामि मधूच्छिष्टक्रियां प्रतिविधानतः ।। ४४ ।।\n\nयजमानगृहेवापि आलये वा मनोरमे ।\nअलङ्कृत्य वितानाद्यैः कुण्ड मौपासनं क्रियात् ।। ४५ ।।\n\nआघारं विधिवत्कृत्वा वैष्णवं च यजेत्तथा ।\nविष्णुसूक्तं च हुत्वातु ब्राह्मं रौद्रं तथैव च ।। ४६ ।।\n\nवीशशैषिकचक्रांश्च विघ्नेशं च सुहूयते ।\nतस्याग्नेर् दक्षिणे कुर्या द्व्रीहिभि स्थ्संडिलं तथा ।। ४७ ।।\n\nचतुरश्रं ततो वृत्तं समास्तीर्य यथा शुभम् ।\nचक्रशैषिकवीशांश्च क्रमेणैव सुपूजयेत् ।। ४८ ।।\n\nशोधितं तु मधूच्छिष्ट मादाय प्रणवेन तु ।\n\"इषेत्वोर्जेऽत्वेति मन्त्रेण प्रधानांगं प्रकल्पयेत् ।। ४९ ।।\n\nअक्षराणि च सन्न्यस्य चैवं ध्यात्वाभिमृश्य च ।\nवैष्णवं च ततो हुत्वा देवा नन्यान् विसृज्य च ।। ५० ।।\n\nदेव्यादीन् पार्षदां स्तत्र तत्तन्मन्त्रेण हूयताम् ।\nतत्सिद्धं शिल्पिहस्ते तु निधायैव हरिंस्मरन् ।। ५१ ।।\n\nयथा नगेन्द्रियं ग्राह्यं योनिष्वेव समर्पयेत् ।\nतथा तन्तु गृहीत्वैव स्थापनीयन्तु गर्भकम् ।। ५२ ।।\n\nमानोन्मानप्रमाणेन मतिमान् शिल्पिनाचरेत् ।\nशनैरालिप्य संशोष्य मृद्भिश्च बहिरायसैः ।। ५३ ।।\n\nपट्टैराबद्ध्य विधिना पुनरालिप्य शोषयेत् ।\nयजमानानुकूलर्क्षे पूर्ववद्धोम माचरेत् ।। ५४ ।।\n\nतथा तुल्यं च संस्थाप्य जलतुल्यक्रमेण वै ।\nयुक्तां सिद्धिं च संप्राप्य तं च गर्भं प्रतापयेत् ।। ५५ ।।\n\nशनैर् मृद्भेदनं कृत्वा विधिना बेरमाहरेत् ।। ५६ ।।\n\nइति श्रीवैखानसे फगवच्छास्त्रे भृगुप्रोक्तायां संहितायां प्रकीर्णाधिकारे नवमो ऽध्यायः।\n\nअथ दशमो ऽध्यायः।\n\nअथ दशमो ऽध्यायः।\n\nअङ्कुरार्पणम्\nअतःपरं प्रवक्ष्यामि भूपरीक्षादिकर्मणाम् ।\nदेवदेवस्य विष्णोर्तु विधिना चांकुरार्पणम् ।। १ ।।\n\nनवमे सप्तमेवापि पञ्चमे वात्षहे ऽथ वा ।\nआलयाभिमुखे वापि ऐशान्ये चोत्तरे ऽपि वा ।। २ ।।\n\nरुद्रहस्तं द्विजातीनां नृपाणां नवहस्तकम् ।\nवैश्यानां मुनिहस्तन्तु शूद्राणां पञ्चहस्तकम् ।। ३ ।।\n\nषोडशस्तंभ संयुक्तं चतुर्द्वारसमायुतम् ।\nमण्डपं वात कूटं वा प्रपां वा विधिना चरेत् ।। ४ ।।\n\nगोमयालेपनं कृत्वा \"शाम्यऽन्त्विति च? मन्त्रतः ।\nश्वेततन्त्तुलचूर्णं वा सुधाचूर्ण मथापि वा ।। ५ ।।\n\nसूक्ष्मचूर्णं च कृत्वा तु वालुकैर्मिश्रितं तथा ।\nप्राग्रगं चोत्तराग्रं च \"सोमंराऽजेति मन्त्रतः ।। ६ ।।\n\nयुग्मं च स्रायित्वातु दर्शनीयं च सुन्दरम् ।\nचक्रवालाद्यलङ्कृत्य पालिकांकुरशोभितैः? ।। ७ ।।\n\nमध्येचक्रं च कृत्वातु दर्शनीयं च कारयेत् ।\nवितानैस् स्तंभवेष्टैश्च दर्भमालाद्यलङ्कृतम् ।। ८ ।।\n\nधर्मं ज्ञानं च वैराग्य मैश्वर्यं च चतुष्टयम् ।\nअन्तस्त्संभ चतुष्कोशे स्थापयेदधिदेवताः ।। ९ ।।\n\nबाह्यानां द्वादशादित्या द्वादशानान्तु देवताः ।\nअर्चयित्वा यधान्याय्यं तत्तद्विधिमधाचरेत् ।। १० ।।\n\nपञ्चहस्तं त्रिहस्तं वा एकहस्त मथापिवा ।\nपञ्चविंशत्पदं कृत्वा मध्ये ब्रह्मासनं चरेत् ।। ११ ।।\n\nसंचारार्थं फवन्त्यष्ट परितश्च पदानि वै ।\nप्रागादिमध्यमाः प्रोक्ता द्वारा श्चत्वार एवच ।। १२ ।।\n\nशेषितार्कपदे धीमान् पालिकानां स्थितिं चरेत् ।\nव्रीहिभि स्तण्डुलैर्वापि पङ्क्तिं कुर्या द्विधानतः ।। १३ ।।\n\nषोडशांगुल मायामं यथालाभसमुन्नतम् ।\nत्रिवेदिसहितं कुर्या द्वेदाश्रं ब्राह्म मासनम् ।। १४ ।।\n\nपूर्वद्वारोत्तरे शेषं दक्षिणद्वारपूर्वके ।\nवक्रतुण्डस्य पीठं स्यात् पश्चिमद्वारदक्षिणे ।। १५ ।।\n\nपङ्क्तीश मुत्तरद्वार पश्चिमे सोमपीठकम् ।\nकुंभे वाथ समभ्यर्च्येत् तत्पूर्वेशान्त मर्चयेत् ।। १६ ।।\n\nषण्णां पीठं प्रकल्प्यैव ब्रह्मण श्चोक्तवच्चरेत् ।\nऐन्द्रादिच तथैशान्तं जयाद्यप्सरसोर्ऽचयेत् ।। १७ ।।\n\nआढकं वा तदर्धं वा पादं वा तण्डुरैः पृथक् ।\nबाह्ये ऽष्टांगुलिविस्तारे पीठे वा स्थण्डिले ऽपिवा ।। १८ ।।\n\nचतुरश्रं सुवृत्तं चत्रिकोणं धनुराकृति ।\nदण्डाकारं च पद्माभं वस्वश्रं समवृत्तकम् ।। १९ ।।\n\nजयादीनां क्रमात्पीठं पालिकाबाह्यत श्छरेत् ।\nदिक्पालानान्तुशक्तश्चे न्मण्डलानि तु कारयेत् ।। २० ।।\n\nभूम्यां वा पूजयेत् तद्वत्कुशकूर्चेषु सत्वरः ।\nचतुरश्रं त्रिकाणं च सुवृत्तं वज्रमेव च ।। २१ ।।\n\nअर्धचन्द्रं च षट्कोणं वृत्तं नूपुरमेव च ।\nदिगीशमण्डलाकार मन्येषां चतुरश्रकम् ।। २२ ।।\n\nअश्वद्थपल्लवं दूर्वां कुशं चाबद्ध्य मध्यमे ।\nपालिकादीन् क्रमेणैव मृदा वापूरयेच् छुचिः ।। २३ ।।\n\nगायत्रीमन्त्रमुच्चार्य प्रणवेनादायमन्त्रवित् ।\nमेदिनीमन्त्र मुच्चार्य चैशान्यादिषु पालिकाः ।। २४ ।।\n\nसन्न्यस्यैव ततः कुंभान् द्वारवामे च सन्न्यसेत् ।\n\"राकामहंऽ समुच्चार्य द्वारदक्षिणतः पुनः ।। २५ ।।\n\n\"सिनीवाऽलीति मन्त्रेण आचार्यः सन्न्यसेत्क्रमात् ।\nजातिक्रमेण चैशास्तं पालिकानां पदे पदे ।। २६ ।।\n\nब्रह्मणो दक्षिणे पार्श्व आचार्य श्चोत्तरामुघः ।\nब्राह्ममासन मास्थाय देवदेव मनुस्मरन् ।। २७ ।।\n\nब्रह्माद्यान् हृदयात्पूर्वं प्रणिध्यां सन्निवेशयेत् ।\nस्थण्डिलोपरि कूर्चेषु पात्रा दावाहयेत्क्रमात् ।। २८ ।।\n\nचतुर्मुखं चतुर्बाहुं सर्वाभरण बूषितम् ।\nअभयं दक्षिणं हस्तं वाममूरुप्रतिष्ठितम् ।। २९ ।।\n\nकुण्डिका मक्षमालाञ्च वहन्तं दक्षवामयोः ।\nपद्मासनस्थं हेमाभं श्यामवस्त्रञ्च पद्मजम् ।। ३० ।।\n\nमूर्तिमन्त्रैस्समावाह्य ब्रह्माणं प्राङ्मुखं यजेत् ।\nप्राग्द्वारे प्राङ्मुखं चैव दक्षिणद्वारके तथा ।। ३१ ।।\n\nप्रत्यग्द्वारविमाने ऽपि चोत्तरद्वारके तधा ।\nअब्जजं प्राङ्मुखञ्चान्यान् यथाविधि च संस्मरेत् ।। ३२ ।।\n\nभवनं प्राङ्मुखादीनां प्राङ्मुखश्च प्रजापतिः ।\nपङ्क्तिमध्ये समभ्यर्च्ये द्ब्राह्ममन्त्रं समुच्चरन् ।। ३३ ।।\n\nहेमाङ्गं पीतवस्त्रं च द्विभुजं पद्मधारिणम् ।\nस्धितं करण्डिकामौलिं शेषं तत्पश्चिमामुखम् ।। ३४ ।।\n\nअनन्तं सर्वनागाना मधिपं वारुणीपतिम् ।\nफणसप्तकसंयुक्तं सिताभं प्राञ्जलिं स्मरेत् ।। ३५ ।।\n\nप्रवालाभं गजमुख मासीनं चोत्तरामुखम् ।\nकदलीचूतपनसपाशांकुशधरं प्रभुम् ।। ३६ ।।\n\nएकदंष्ट्रं चतुर्बाहुं वग्रतुण्डं स्मरेद्बुधः ।\nपीतांबरे तं श्यामाभं खड्गखेटकधारिणम् ।। ३७ ।।\n\nद्विभुजं\nकरण्डिकामौलिं पङ्क्तीशं प्राङ्मुखं स्मरेत् ।\nसितं श्यामांबरं सौन्युं द्विभुजं दण्डधारिणम् ।। ३८ ।।\n\nकरण्डमकुटसंयुक्तं सुस्थितं दक्षिणामुघम् ।\nअभ्राभांरक्तवस्त्रान्तां द्विहस्तांबुजधारिणीम् ।। ३९ ।।\n\nसर्वभूषाभूषिताङ्गां जयामैन्द्रपदेर्ऽचयेत् ।\nनीलाभां पीतवस्त्रां तां द्विकरांबुजधारिणीम् ।। ४० ।।\n\nभूषाभूषितसर्वाङ्गां विजया मनलेर्ऽचयेत् ।\nकुमुदाभां हरिद्वस्त्रां द्विकरांपङ्कजाङ्किताम् ।। ४१ ।।\n\nनानाभूषाभूषिताङ्गां विन्दां याम्यपदेर्ऽचयेत् ।\nधातकीपत्र संकाशां नीलनीलांबरावृताम् ।। ४२ ।।\n\nद्विकरामंबुजधरां नन्दांनैरृतिपदेर्ऽचयेत् ।\nधौताभां पीतवस्त्रां तां द्विहस्तांबुजधारिणीम् ।। ४३ ।।\n\nपुष्पाभरणसंयुक्तां पुष्टिकां वारुणेर्ऽचयेत् ।\nस्वर्णाभां रक्तवस्त्रां तां द्विहस्तांबुजधारिणीम् ।। ४४ ।।\n\nकुमुद्वतीं भूषिताङ्गां वायव्ये चार्चयेत्क्रमात् ।\nरक्ताभा मभ्रसंकाशवसनां भूषणैर्वृताम् ।। ४५ ।।\n\nद्विकरा मंबुजधरां सौम्ये चोत्बलकां यजेत् ।\nहाटकाभां हरिद्वस्त्रां पद्मसंयुतबाहुकाम् ।। ४६ ।।\n\nसर्वालङ्कार संयुक्तां विशोगा मर्चयेत्ततः) ।\nरक्ताभां हाटकाभां च हरिणीं नीलवर्णकाम् ।। ४७ ।।\n\nधातकीपद्र संताशां कुमुदोत्पलसन्निभाम् ।\nअशोकाभां क्रमादेता द्विभुजाः पद्मधारिणीः ।। ४८ ।।\n\nविपरीतांबरधराः सुखासीना स्तदासनाः ।\nजयाद्यास्सर्वभूषांगा ध्यायेदत्रेति केचन ।। ४९ ।।\n\nमेदिनीं चैव राकां च सिनीवालीं स्मरेद्बुधः ।\nमेदिनीं पीदवस्त्रान्तां श्यामाङ्गीं द्विभुजां स्थिताम् ।। ५० ।।\n\nहस्तयोः पालिकां धृत्वा सुकेशीं तद्दिगाननाम् ।\nपूर्णचन्द्रप्रियां देवीं पूर्णचन्द्रनिभाननाम् ।। ५१ ।।\n\nहेमाङ्गीं रक्तवस्त्रान्तां राकां कुंभधरां स्थिताम् ।\nशेषं तद्वच्छिनीवालीं सितांगीं श्यामलांबराम् ।। ५२ ।।\n\nशरावं दधतीं मन्ये मेदिनीसदृशां तथा ।\nध्यात्वातत्तत्पदे सम्यगासीनां वाथ चार्ऽचयेत् ।। ५३ ।।\n\nबीजेसोमं तथा ध्यात्वा हस्ताभ्यां बीजधारिणम् ।\nस्थानकं वाथचासीवं चोत्तरे दक्षिणामुखम् ।। ५४ ।।\n\nएवं ध्यात्वा ततोदेव मासनादिभिरर्चयेत् ।\nहविः सम्यङ्मि वेद्यैव बलिं वा दापये द्बुधः ।। ५५ ।।\n\nजयादीनां क्रमाद्वर्णः प्रादक्षिण्यक्रमेणतु ।\nवितस्तिः पालिकोत्सेधं तदर्धं विपुलं मुखम् ।। ५६ ।।\n\nअधोविपुलनाहेन मध्यनाहं दशांगुलम् ।\nकुंभोदयं तु तत्तुल्यं रसमात्रं मुखायतम् ।। ५७ ।।\n\nकुंभोष्ठमिव वक्तव्यं कुंभकुक्षिर्दशांगुलम् ।\nआश्रमद्वार संयुक्तं शेषं तत्पालिकासमम् ।। ५८ ।।\n\nतारोत्सेधं शरावं स्यान्मुखं तत्पालिकासमम् ।\nआलयस्योत्तरे वापि ऐशान्ये वा विशेषतः ।। ५९ ।।\n\nगोमयेनोपलिप्यैव मेदिनीं तु समर्चयेत् ।\nचक्रं शान्तं समभ्यर्च्य हरेत्तज्जठरे मृदम् ।। ६० ।।\n\nकांस्यपात्रे नुसन्न्यस्य शिष्यस्य शिरसि न्यसेत् ।\nग्रामं प्रदक्षिणं कृत्वा आलयं वा प्रदक्षिणम् ।। ६१ ।।\n\nपालिकादीन् प्रपूर्यैव गायत्रीमन्त्र मुच्चरन् ।\nऐशान्यादिषु कोणेषु स्थापयेत् ताश्च पालिकाः ।। ६२ ।।\n\nद्वारवामे तु कुंभं स्याच्छरावं द्वारदक्षिणे ।\nनववस्त्रैस्समावेष्ट्य पालिकादीन् समर्चयेत् ।। ६३ ।।\n\nकङ्कुमुद्गयवाश्चापिनिष्पावाः सर्षपास्तथा ।\nचणका स्तिलतिल्वाश्च पात्रेधान्यानिचाहरेत् ।। ६४ ।।\n\nहविःपात्रं तु संगृह्य वायव्ये सोम मर्चयेत् ।\nपुण्याहं वाच्य तत्काले तूर्यघोषण माचरेत् ।। ६५ ।।\n\n\"इमेबीऽजेति मन्त्रेण वापयेदङ्कुरां स्ततः ।\nविष्णुसूक्तं समुच्चार्य यजमानयुतो गुरुः ।। ६६ ।।\n\n\"सोमं राऽ जेति मन्त्रेण वापयेदङ्कुरां स्ततः ।\nवारुणं मन्त्रमुच्चार्य जलनेकं तु कारयेत् ।। ६७ ।।\n\nशूद्रस्तु यजमानश्चेन् नपपस्त्रैर्गुरुं पुनः ।\nसंपूज्य दक्षिणां दत्वाततस्तेनैव वापयेत् ।। ६८ ।।\n\nप्रणवेनार् कपत्रैर्वातथा चैरण्डपत्रकैः ।\nआच्छादये द्यावदन्तं त्रिकालाभ्यर्चनं मतम् ।। ६९ ।।\n\nअत्र देवान् विसृज्यैव गुप्तेदेशे निधापयेत् ।\nवस्त्रैर्नवैः समाच्छाद्य पालिकादीन् समर्चयेत् ।। ७० ।।\n\nअमावास्याव्यवहिते कुर्यात् सद्या एंकुरार्पणम् ।\nसंक्रमव्यवधाने ऽपि सद्य एवेति के च न ।। ७१ ।।\n\nसद्या एंकुरश्चेद्रात्रौ वा दिवावापि च कारयेत् ।\nतथा सर्वक्रियां कृत्वा पुष्पैर्वा तण्डुरैस् तथा ।। ७२ ।।\n\nवापयेत्कर्मण स्तस्यसद्य एवतु कारयेत् ।\nपात्रालाभेशरावेवा यथालाभं च कारयेत् ।। ७३ ।।\n\nअर्चयेत्तण्डुलान् शुद्धान् सद्यःकालांकुरार्पणे ।\nगृह्णीयात् पालिका एव नवपञ्चैककल्पने ।। ७४ ।।\n\nब्रह्मणो ऽभिमुखेचैकं शेषान्तु परितोदिशि ।\nतत्तद्दिगीश मभ्यर्च्य तत्तन्मन्त्रेणचार्ऽचयेत् ।। ७५ ।।\n\nएष एव विशेषस्स्या दन्यत्सर्वं खिलोक्तवत् ।\nलक्षणं च तथैवोक्तं तत्रैव च गुणागुणाः ।। ७६ ।।\n\nअजस्रदीपदानं तु सर्वत्र विधिना चरेत् ।\nकर्मान्ते जलमध्येतु निक्षिपे द्विजयांकुरान् ।। ७७ ।।\n\nइति श्रीवैखानसे भगवच्छास्त्रे भृगुप्रोक्तायां संहितायां प्रकीर्णाधिकारे दशमो ऽध्यायः\n\nअथैकादशो ऽध्यायः।\n\nअथैकादशो ऽध्यायः।\n\nभगवत्प्रतिष्ठाविधिः\nअथातस्संप्रवक्ष्यामि प्रतिष्ठाविधिमुत्तमम्\nसुप्रशस्ते मुहूर्ते वै प्रतिष्ठां कारयेद्बुधः ।। १ ।।\n\nआचार्यलक्षणम्\nवैखानसेन सूत्रेण निषेकादिक्रियान्वितान् ।\nविप्रान् वेदविदश्श्रेष्ठान् धार्मिकान् ज्ञापतत्परान् ।। २ ।।\n\nसौम्यान् जितेन्द्रियान् शुद्धान् विष्णोराराधने परान् ।\nऊहापोहविधानेन ध्वस्तसंशयमानसान् ।। ३ ।।\n\nपत्न्यपत्ययुतान् शान्तान् स्नानशीलान् सुरूपिणः ।\nआहूय पूज्यतत्रैकं सर्वकार्योपदेशकम् ।। ४ ।।\n\nआचार्यं वरयित्वैव तेनोक्तं सर्व माचरेत् ।\nभूमिः परीक्षिता येन गुरुणा विधिपूर्वकम् ।। ५ ।।\n\nकर्षणादिप्रतिष्ठान्तं कर्म तेनैव कारयेत् ।\nऊर्ध्वेप्याचार्यकर्माणि तत्र तेनैव कारयेत् ।। ६ ।।\n\nतदभावे तु तत्पुत्रं पौत्रं नप्तारमेव वा ।\nतस्यैव भ्रातरं शिष्यं प्रशिष्यं गुरुमेव वा ।। ७ ।।\n\nसब्रह्मचारिणं वापि पूर्वाभावे तथोत्तरम् ।\nतदनुज्ञात मितर माचार्यत्वे नियोजयेत् ।। ८ ।।\n\nअन्यधा चे न्महान्दोषो राजा राष्ट्रं च नश्यति ।\nक्षीयन्ते वर्णधर्माश्च जायते वर्णसंकरः ।। ९ ।।\n\nअग्निहोत्रा न सीदन्ति स्वाध्यायो न प्रवर्तते ।\nविपरीतानि चान्यानि भविष्यन्त्यधरोत्तरम् ।। १० ।।\n\nतस्माच्छास्त्रोक्तविधिना सर्वकर्माणि कारयेत् ।\nश्वेतगन्धानुलेपैश्च श्वेतपुष्पांगुलीयकैः ।। ११ ।।\n\nआचार्यादीन् समफ्यर्च्य नमस्कृत्य स्वदैववत् ।\n\"कर्मेदं मे कुरुऽष्वेति याचे दाचार्य मादरात् ।। १२ ।।\n\nशिष्यः समर्पयेत्सर्वं भरमाचार्यपादयोः ।\nआचार्यः सुप्रसन्नात्मा शिष्यानुग्रहतत्परः ।। १३ ।।\n\nतथैवेति सुसंकल्प्य कुर्याच्चैवांकुरार्पणम् ।\nअङ्कुरार्पणकादूर्ध्व मारंभदिवसादधः ।। १४ ।।\n\nकूश्माण्डहोम मब्जाग्नौकारयेद्गुरुरत्वरः ।\nशुद्धदन्तनखश्चैव श्वेतवस्त्रोत्तरीयकः ।। १५ ।।\n\nत्रिषवणस्नाननिरतो हविष्याशी जितेन्द्रियः ।\nएवं क्रमेणवै विद्वान् ऋत्विग्भिः सार्थमाचरेत् ।। १६ ।।\n\nअरणीं स्रुक्च्रुवौचैव जुहूमुपभृतं तथा ।\nमङ्गलानि च दर्वीं च तोरणानि यथाक्रमम् ।। १७ ।।\n\nन्यग्रोधप्लक्षा पश्वद्थं पितृवृक्षयुतं तथा ।\nतोरणार्थं समाहृत्य लक्षणेन समन्वितम् ।। १८ ।।\n\nअथाष्टमङ्गलं वक्ष्येद्वितालायतमेव च ।\nप्रादेशविस्तृतं कुर्यात् षडङ्गुल मथापि वा ।। १९ ।।\n\nघनं स्याच् चतुरङ्गुल्य? मत वा द्व्यङ्गुलंभवेत् ।\nतस्य मध्ये लिखे द्विद्वान् तत्तद्रूपं पृथक् पृथक् ।। २० ।।\n\nश्रीवत्सं पूर्णकुंभं च भेरी मादर्शनं तथा ।\nमत्स्ययुग्माङ्कुशौ शङ्ख मावर्तं चाष्टमङ्गलम् ।। २१ ।।\n\nआवर्तलक्षणं वक्ष्ये पञ्चविंशत्पदं तथा ।\nईशादिनैरृतान्तन्तु पदं त्रिस्त्रिःक्रमेण च ।। २२ ।।\n\nपूर्वमध्यमपाश्चात्यपदान्येवतु योजयेत् ।\nवायुव्ये त्वग्निकोणान्त मुदङ्मध्यमदक्षिणे ।। २३ ।।\n\nअन्तरालपदांश्चाष्टौ विनैव तु विचक्षणः ।\nएतैश्च सप्तदशभि रावर्त मभिधीयते ।। २४ ।।\n\nशङ्खचक्रगदाचापा असिः पञ्चायुधान्यपि ।\nस्रुचः स्रुवस्य दण्डं तु प्रादेशत्रय मायतम् ।। २५ ।।\n\nमूलं प्रादेशमात्रं स्या दग्रनाहं तदर्धकम् ।\nअग्रे बिल्वफलाकारं प्रादेश प्रतिमण्डलम् ।। २६ ।।\n\nद्व्यङ्गुलं स्यात्तदास्यन्तु कर्तं माषद्वयावधि ।\nस्रुवमेवं प्रकुर्वीत द्विप्रादेश मथापिवा ।। २७ ।।\n\nजुहूदण्डसमायामं चतुर्विंशतकाङ्गुलम् ।\nनाहं तदर्ध मित्युक्तं पद्मस्य मुकुलोपमम् ।। २८ ।।\n\nषडङ्गुलं तु तस्याग्रं नाहं तस्य विचक्षणः ।\nयुगाङ्गुलाग्रविस्तार मष्टांगुल मथायतम् ।। २९ ।।\n\nशेषं तु त्षश्र मित्युक्तं विस्तृतोन्नत मङ्गुलम् ।\nमध्यगर्तानुपूर्व्येण जुह्वाश्चैवक्रमं विदुः ।। ३० ।।\n\nपश्चादुपभृतं कुर्यात् प्रादेशत्रय मायतम् ।\nप्रादेशं नाहमित्युक्तं मूलादग्रं तदर्धकम् ।। ३१ ।।\n\nआनुपूर्व्यात्कृशं दण्डं गलान्तमिति संज्ञितम् ।\nऊर्ध्वे प्रादेशमायामं चतुरश्रं षडङ्गुलम् ।। ३२ ।।\n\nतदूर्ध्वेर्ऽधाङ्गुलायामं कण्ठ मेवं प्रचक्षते ।\nशेषं तु त्षश्रकं कुर्यात् तत्र तेनैव कारयेत् ।। ३३ ।।\n\nउन्नतास्याङ्गुलार्धं स्याद्भित्त्युच्चमिति कथ्यते ।\nओष्ठ मेकाङ्गुलं ज्ञात्वा तन्मध्येनिम्न माचरेत् ।। ३४ ।।\n\nपूर्णचन्त्राकृतिं कृत्वा प्रादेशं तस्य नाहकम् ।\nनिम्नं चतुर्यवागाढ मग्रान्तस्तु क्रमाद्बुधः ।। ३५ ।।\n\nअथ दर्व्यास्तथायामं चतुर्विंशतिकांगुलम् ।\nषडङ्गुलं तदग्रं स्यात् पुच्छं पञ्चांगुलं भवेत् ।। ३६ ।।\n\nशेषं त्रयोदशांगुल्यादण्ड मित्युच्यते क्रमात् ।\nमूलस्थूलं भवेन्नारी अग्रस्थूलं नपुंसकम् ।। ३७ ।।\n\nमूलादग्रं क्रमाद्वृत्तं पुंरूप मीतिकथ्यते ।\nदर्भैर्मालां च कृत्वैव तस्यां पर्वणि पर्वणि ।। ३८ ।।\n\nद्वौद्वौदर्भौ विविक्षिप्य द्वितालं लंबयेत्क्रमात् ।\nद्वितालायामसंयुक्तं खादिरं दण्डमेव च ।। ३९ ।।\n\nदशांगुलपरीणाहं समवृत्तं तथैव हि ।\nशाखांगुलसमायुक्तं मूलादग्रं तु बन्धयेत् ।। ४० ।।\n\nतत्ताम्रायसपट्टैर्वाबन्धयित्वा विचक्षणः ।\nतन्मूले सुषिरं कृत्वा गोलकं तत्प्रमाणकम् ।। ४१ ।।\n\nएवन्तु मन्थदण्डस्स्यात् कुर्यात् तच्छास्त्रपारगः ।\nशमीजात मथाश्वद्थ मरण्यर्थं प्रगृह्य च ।। ४२ ।।\n\nषडङ्गुलं तु विस्तारं गोलकं तु घनं भवेत् ।\nदैर्घ्यं तस्य द्वितालं स्यात्फलकां कारयेद्बुधः ।। ४३ ।।\n\nतथैवोपरि पट्टिं च कृत्वा तत्र विचक्षणः ।\nमैञ्ज्यैव त्रिवृतां रज्जुं मन्थनार्थाय कारयेत् ।। ४४ ।।\n\nदशाष्टनवभिर्हस्तैर्वस्त्र मायत मुच्यते ।\nत्रिचतुःपञ्चतालं वाविस्तृतं वस्त्रमुच्यते ।। ४५ ।।\n\nगव्यं घृतं चाहरेत कापिलं तु गवादिषु ।\nआजं च माहिषं त्याज्यं पक्षातीतं च वर्जयेत् ।। ४६ ।।\n\nपादौप्रक्षाल्यचाचम्य पूर्वोदङ्मुख एववा ।\nब्राह्ममासस मास्थाय वैष्णवं मन्त्रमुच्चरन् ।। ४७ ।।\n\nपरिस्तरणकूर्चादीन् समिथादीन् प्रगृह्यच ।\nकूर्चं प्रदक्षिणावर्तं गृह्णीया द्विधिवित्तमः ।। ४८ ।।\n\nप्रमुखे दक्षिणे वापि यागशालां प्रकल्पयेत् ।\nयागशाला\nषोडशस्तंभसंयुक्तं मण्डपं कूटमेववा ।। ४९ ।।\n\nप्रपां वा तत्र कुर्वीत मध्ये कूटं च कारयेत् ।\nनिम्नोन्नतं विभज्यैव जलस्थलसमीपकम् ।। ५० ।।\n\nपूर्वोक्तेन विधानेन अलङ्कृत्य यथाक्रमम् ।\nमध्ये वेदिं प्रकल्प्यैवबिंबाध्यर्ध प्रमाणतः ।। ५१ ।।\n\nतद्बहिःपूर्वभागेतु सभ्यकुण्डं प्रकल्पयेत् ।\nसभ्यस्य पूर्वभागेतु कुण्ड माहवनीयकम् ।। ५२ ।।\n\nउत्तरेवापुनः कुर्या दौपासनविधानतः ।\nसभ्यस्य दक्षिणे कुण्डं पैण्डरीकं प्रकल्पयेत् ।। ५३ ।।\n\nवेद्यास्तु दक्षिणेकुण्डमन्वाहार्यं प्रकल्पयेत् ।\nनैरृते देवतास्थानं कल्पयेत्त द्विचक्षणः ।। ५४ ।।\n\nवैद्यान्तु पश्चिमे भागे गार्हपत्यं प्रकल्पयेत् ।\nवायव्ये संचयस्थानं कल्पयेत् तद्विधानतः ।। ५५ ।।\n\nवेद्यास्तथोत्तरे भागे त्वावसध्यं प्रकल्पयेत् ।\nऐशान्ये स्नापनश्वभ्रं कल्पयेत् तद्विधानतः ।। ५६ ।।\n\nसभ्यस्य पैण्डरीकस्य मैखलात्रयमुच्यते ।\nअन्येषां चैव कुण्डानां मेखलाद्वयमेव हि ।। ५७ ।।\n\nएकैकवेद्या विस्तार मुन्नतं चतुरङ्गुलम् ।\nसभ्यस्य मध्यमं पञ्च पद्मस्याधष्षडङ्गुलम् ।। ५८ ।।\n\nऔपासननोर्थ्ववेद्यास्स्या दुन्नतं तु द्वियङ्गुलम् ।\nदक्षिणोत्तरयोश्चैव संस्थानं ब्रह्मसोमयोः ।। ५९ ।।\n\nद्वादशांगुलसंयुक्तं चतुरश्रं सुवृत्तकम् ।\nशल्यलोष्टतुषांगारतृणभस्मादिहीनया ।। ६० ।।\n\nमृदा वा वालुकैस् तत्र पृथक्कुण्डं प्रकल्पयेत् ।\nयागस्थानस्य पूर्वेतु प्रपां कृत्वा विचक्षणः ।। ६१ ।।\n\nनयनोन्मीलनार्ऽथाय यागशालां प्रकल्पयेत् ।\nनयनोन्मीलनम्\nउक्तक्रियावसाने तु बेरमादायचात्वरः ।। ६२ ।।\n\nशिल्पिना शास्त्रमार्गेण कारयेदक्षिमोचनम् ।\nदेवस्य प्रमुखे कुर्याद् धान्यराशिं विशेषतः ।। ६३ ।।\n\nहेमश्रुङ्गां रौप्यखुरां सवत्सां कांस्यदोहनाम् ।\nसवत्सांगां समादाय देवस्य प्रमुखे न्यसेत् ।। ६४ ।।\n\nघृतं मधुदधिक्षीरं गृहीत्वा कांस्यभाजने ।\nरुक्मन्तत्रैव निक्षिप्य दीपयुक्तं तु विन्यसेत् ।। ६५ ।।\n\nहेमपात्रैस्तु सूचीभ्यां रजतैर्वापि चाहरेत् ।\nहूलिकां ताटनीञ्चैव शीलां लोहमयस्यवै ।। ६६ ।।\n\nबिंबस्य चोत्तरे पार्श्वे वास्तुहोमं यजेत्ततः ।\nपर्यग्नि चैव कृत्वातु प्रोक्षयेत् पञ्चगव्यकैः ।। ६७ ।।\n\nउत्तराभिमुखो देहघुद्धिं कृत्वा गुरुस्ततः ।\nहूलिकां ताटनीञ्चैव गृहीत्वा मन्त्रपूर्वकम् ।। ६८ ।।\n\n\"विष्णुस्त्वां रक्षऽत्वित्युक्त्वा विष्णुसूक्तं च संस्मरन् ।\nपटस्य चान्तर्देवस्य मूर्धादीन् संस्पृशेत्क्रमात् ।। ६९ ।।\n\nविष्णुगायत्री मुच्चार्य तत्र कर्म समाचरेत् ।\nदेवीभ्यां च क्रमेणैव तत्तन्मस्त्रं जपेत्तदा ।। ७० ।।\n\nपश्चात्तुपात्रे सूचीभ्यां कृहीत्वा चाक्षिमोचनम् ।\nषण्मण्डलानि संस्कुर्यादधिदेव मनुस्मरन् ।। ७१ ।।\n\nपक्ष्मवर्म च रक्तञ्च श्वेतं कृष्णं च तैजसम् ।\nएतैस्तु मण्डलं ध्यात्वा दृढीकृत्वात्वरः क्रमात् ।। ७२ ।।\n\nहित्वार्ऽकराहुसौराणा मुदयन्तु द्विलोचने ।\nनयनोन्मीलनं कुर्यात्सर्वसंपत्समृद्धये ।। ७३ ।।\n\nअन्धनक्षत्रके कुर्यात्सर्वनाशं न संशयः ।\nपुरुषसूक्तं जपित्वैव दक्षिणे नयने न्यसेत् ।। ७४ ।।\n\nतधैव वामनेत्रेतु वैष्णवं मन्त्र मुच्चरन् ।\nतत्सूक्ताभ्यां विशेषेण श्रीभूम्योश्च समाचरेत् ।। ७५ ।।\n\nदेवस्यांगं स्पृशन् हुत्वा मौलिमालादिपूर्वकम् ।\nतथा देव्योश्च हुत्वातु दद्भ्यस्स्याहादिना पृथक् ।। ७६ ।।\n\nविमानं नूतनं चेत्तु स्धूप्यादीनां हुतं चरेत् ।\nपर्षदां मूर्तिमन्त्रेण कारयेन्मन्त्रवित्तमः ।। ७७ ।।\n\nवैष्णवं विष्णुसूक्तञ्च स्विष्टाकारं च हूयताम् ।\nगोदानसूक्त मुच्चार्य कवादीनभिमृश्य च ।। ७८ ।।\n\nपटं पश्चा द्विसृज्यैव गवादीन् संप्रदर्शयेत् ।\nगवादिद्रव्य मादाय दद्याच्च गुरवे ततः ।। ७९ ।।\n\nकौतुकादी न्विशेषेण पूर्वोक्तेन क्रमेणवै ।\nबेरपीठे च संपाद्य रत्नादीनि विनिक्षिपेत् ।। ८० ।।\n\nरत्नं धातूंश्च बीजानि सुवर्णं चा ऽत्र निक्षिपेत् ।\nएवं संस्थाप्य मतिमान् संताप्यैव दृढं यथा ।। ८१ ।।\n\nध्रुवबेरोक्तवत्कृत्वा नयनोन्मीलनं चरेत् ।\nपश्चाज्जलाधिवासादीन् कुर्यात् तन्मन्त्रपारगः ।। ८२ ।।\n\nपञ्चगव्यं प्रगृह्यैव प्रोक्षयित्वा विचक्षणः ।\nवसोःपवित्रमित्युक्त्वातत्र कार्यं सम्चरेत् ।। ८३ ।।\n\nपश्चात् क्षीरं समादाय प्रोक्षयित्वा समाहितः ।\n\"शन्नो देवीऽरितिप्रोच्य तेन कर्म समाचरेत् ।। ८४ ।।\n\nअर्थदर्शी प्रगृह्यैव देवस्याग्रे निधायच ।\nप्रदीप मर्पये द्वद्वान् जले तत्राधिवासयेत् ।। ८५ ।।\n\nएवञ्चात्राधिवास्यैव चास्यबेरेषुवै पुनः ।\nपञ्चगव्याधिवासं च तथा क्षीराधिवासनम् ।। ८६ ।।\n\nएतद्द्वयं विना तत्र कुर्यात्तोयाधिवासनम् ।\nग्रामे सर्वत्र तद्रात्रौ प्रभूतं निक्षिपेद्बलिम् ।। ८७ ।।\n\nइति श्रीवैखानसे भगवच्छास्त्रे भृगुप्रोक्तायां संहितायां प्रकीर्णाधिकारे एकादशो ऽध्यायः।\n\nअथ द्वादशो ऽध्यायः।\n\nभगवत्प्रतिष्ठाविधिः\nअथप्रदोषे धर्मात्मा जलस्थं देवमुद्धरेत् ।\nस्नानद्रव्याणि चाहृत्य देवं संस्नाप्य मन्त्रवित् ।। १ ।।\n\nक्षौमपट्टादिना छाद्य मणिहेमादिकैः पुनः ।\nविविधैः पुष्पमालाद्यैर् अलङ्कृत्य मनोहरम् ।। २ ।।\n\nयान मारोप्य देवेशं स्वक्तिसूक्तं समुच्चरन् ।\nतोयधारां पुरस्कृत्य नीत्वा ग्रामं प्रदक्षिणम् ।। ३ ।।\n\nश्वभ्रस्य पश्चिमे भागे स्थापयित्वा विशेषतः ।\nउत्तरे यागशालायां वास्तु होमं समाचरेत् ।। ४ ।।\n\nमथित्वाग्निं प्रगृह्णीया द्वास्तु होमाग्निमेव वा ।\nसंस्कृत्य विधिनादाय प्रणये द्गार्हपत्यके ।। ५ ।।\n\nत्रिस्संस्कृतो लौकिकाग्निर् मथिताग्निसमो भवेत् ।\nआघारं विधिवत्कृत्वा वैष्णवान्तं समाचरेत् ।। ६ ।।\n\nततो ऽन्वाहार्यकुण्डे च पश्चादाहवनीयके ।\nआवसथ्येततस्सभ्ये ततःपद्मानलेक्रमात् ।। ७ ।।\n\nसूत्रोक्तेन विधानेन सर्वत्राघारमाचरेत् ।\nद्वात्रिंशत्प्रस्थसंपूर्णं घटमादायचात्वरः ।। ८ ।।\n\n\"इषे त्वोर्जेऽत्वादि जपन् तन्तुना परिवेष्ट्य च ।\n\"शुची वो हव्यऽ इत्युक्त्वा कुंभप्रक्षालनं चरेत् ।। ९ ।।\n\nनदीतोयं समादाय समुत्पूय च पूरयेत् ।\nवस्त्रयुग्मेन चावेष्ट्य अलङ्कुर्यात् प्रयत्नतः ।। १० ।।\n\nएलातक्कोलकर्पूरैर् गन्धोशीराक्षतैःक्रमात् ।\nअन्यैर्गन्धयुतैः पुष्पैर्वासयित्वा विधानतः ।। ११ ।।\n\nसुवर्णरत्नधातूंश्च न्यसित्वा मन्त्रवित्तमः ।\nगोवालकुशदर्भैश्च कृतं कूर्चं तु निक्षिपेत् ।। १२ ।।\n\nअथ वा निक्षिपेत् कूर्चं कृतं दर्भैस्तु केवलैः ।\nअस्थि रत्नं सिरा स्तन्तुर् मांसो मृत्स्ना प्रकीर्तिता ।। १३ ।।\n\nशोणितं रक्तमृद्भिन्तु जलं मेदस्तथैव च ।\nशुक्रन्तु कूर्चमित्युक्तं वस्त्रं स्याच्चर्म वैष्टितम् ।। १४ ।।\n\nसप्त धातव इत्येते कुंभेषु करकेषु च ।\nएतेष्वेकं विनाकुर्यान्नास्ति तत्रास्य सन्निधिः ।। १५ ।।\n\nदेवस्य दक्षिणे पार्श्वे कुंभं तत्र निवेश्य च ।\nअलङ्कृतस्तथाचार्यो वस्त्राभरणकुण्डलैः ।। १६ ।।\n\nस्रग्गन्धैर्वेष्टितो धृत्मा मुखस्योष्णीषबन्धनम् ।\nकुंभस्य दक्षिणे भागे प्राङ्मुखोदङ्मुखो ऽपिवा ।। १७ ।।\n\nस्वस्तिकासन मास्थाय ऋजुकायः समाहितः ।\nललाटादिषु स्थानेषु केशवादीन् प्रणम्यच ।। १८ ।।\n\nअकाराद्यक्षरं सर्वं न्यसित्वा सर्वसन्धिषु ।\nपश्चात्कुंभं सुसंत्पृश्य क्रमात्सूक्तादिकं जपेत् ।। १९ ।।\n\nआत्मसूक्तन्ततो जप्त्वा पौरुषं सूक्तमेव च ।\nसूक्तमेकाक्षरं जप्त्वा विष्णुसूक्त मतः परम् ।। २० ।।\n\nश्रीभूसूक्तं ततो जप्त्वा \"सहस्रशीर्षंऽसमुच्चरन् ।\nवैष्णवं तु ततोजप्त्वा ध्यायेत् सम्यक्समाहितः ।। २१ ।।\n\nप्राणायामं ततः कुर्यात् रेचपूरककुंभकैः ।\nएतत्फलं क्रमाद्वक्ष्ये त्रिविधं तत्पृथग्विधम् ।। २२ ।।\n\nतत्रैव रेचकं पूर्वं सर्वपापस्यदाहकम् ।\nपश्चात्तु पूरकं कुर्या दमृताप्यायनं ततः ।। २३ ।।\n\nतृतीयं कुंभकं कुर्या दमृतत्वं च संस्मरेत् ।\nतस्मात्सर्वप्रयत्नेन रेचकादीनि कारयेत् ।। २४ ।।\n\nकुंभगन्तु जलं स्मृत्वा वारुणं मण्डलं बुधः ।\nअर्धचन्द्राकृतिं स्मृत्वा तस्य बीजाक्षरं न्यसेत् ।। २५ ।।\n\nतमोङ्कारेण संवेष्ट्य बन्धयुक्तं? तु निश्मलम् ।\nआदित्यमण्डलान्तस्थं देवं तत्रैव चाह्वयेत् ।। २६ ।।\n\nआदिबीजं सुवर्णाभं प्रणवैः परिवेष्टितम् ।\nपश्चाद्देवं समभ्यर्च्य कुर्या दर्घ्यान्त मर्चनम् ।। २७ ।।\n\nबिंबं कुंभं च संगृह्य स्नानश्वभ्रे निवेशयेत् ।\nश्वभ्रस्य पूर्वभागे तु दण्डपङ्क्तिं च कारयेत् ।। २८ ।।\n\nकलशैः स्नापयेत्सम्य क्चतुर्दशभिरेवतु ।\nदेवं सर्वत्र संस्नाप्य दीपान्तं च समर्चयेत् ।। २९ ।।\n\nनैरृते विष्टरे न्यस्य नमेद्देवां त्समाहितः ।\nएवं देव्यौ समादाय स्नापये दत्वरं बुधः- ।। ३० ।।\n\nपाद्यमाचमनं दत्वा देवदेवं प्रणम्य च ।\nपात्रं तु तण्डुलैः पूर्णं गृहीत्वात्र विशेषतः ।। ३१ ।।\n\nसौवर्णं राजतं वापि कौतुकं तत्र निक्षिपेत् ।\nअथ वा तन्तु माहृत्य न्यसित्वा तण्डुलोपरि ।। ३२ ।।\n\nतांबूलसहिते पात्रे? देवस्याग्रे निधायच ।\nपुण्याहं वाच्य तत्कालेस्वस्तिसूक्तं समुच्चरन् ।। ३३ ।।\n\nदेवस्य दक्षिणेहस्ते देव्योर्यै वामहस्तयोः ।\n\"स्वस्तिदाऽ वीतिमन्त्रेण कौतुकं बन्धयेत्क्रमात् ।। ३४ ।।\n\nवेदमन्त्रज्ञ आचार्यो रक्षामन्त्रं समुच्चरन् ।\nषड्द्रोणं धान्यमर्धं वा वेदिकोपरि चास्तरेत् ।। ३५ ।।\n\nतदर्धं तण्डुलांश्चैव तदग्धं तु तिलानपि ।\nतदग्धं यवमादाय तदर्धं तिल्वमेव च ।। ३६ ।।\n\nअण्डजं मुण्डजं चैवरोमजं वामजं तथा ।\nचर्मजं चास्तरेत्पञ्च शयनं वेदिकोपरि ।। ३७ ।।\n\nअलाभे तु तथैतैषां पञ्चवस्त्राणि वास्तरेत् ।\nमूर्धोपधानं कर्तव्यमूर्ध्वे ऽनस्तं समर्चयेत् ।। ३८ ।।\n\nदेवं देव्यौ समादाय यद्दिग्द्वारं तथा शिरः ।\nशाययेच्छयने विद्वान् \"यद्वैष्णवऽमिति ब्रुवन् ।। ३९ ।।\n\nदेव्योश्चापि तथा कुर्यात्तत्तत्सूक्तं जपेत्क्रमात् ।\nउत्तराच्छादनं कुर्याद्गलान्तं तत्र निक्षिपेत्? ।। ४० ।।\n\nशय्यावेद्यास्तुपरितस्सर्वान् देवान्त्समर्चयेर्त् ।\nइशानादिक्रमाद्देवान् बल्यन्तन्तु समर्चयेत् ।। ४१ ।।\n\nशङ्करं बलिरक्षं च वाग्देवीं बलिश्रक्रकौ ।\nअग्निं पवित्रं शैलूषं प्राच्यां प्रत्यङ्मुखान् क्रमात् ।। ४२ ।।\n\nभौमं गुहं च दुर्गां च यमं मन्दं च नैरृतिम् ।\nरोहिणीं सप्तमातॄश्च दक्षिणे चोत्तरामुखान् ।। ४३ ।।\n\nपश्चिमे नैरृताद्यादीनर्चयेत्तदनुक्रमात् ।\nवैष्णवीं पुरुषं चैव बुधं ज्येष्ठां तथैव च ।। ४४ ।।\n\nपुष्परक्षकवायू च प्राङ्मुखांश्च समर्चयेत् ।\nवायव्यादीशपर्यस्तं दक्षिणाभिमूखान् क्रमात् ।। ४५ ।।\n\nशुक्रं चैव भृगुं शान्तं तथा सप्त ऋषीनपि ।\nभागीरथीं कुबेरं च चन्द्रं भूतानि चार्ऽचयेत् ।। ४६ ।।\n\nद्वारे द्वारे च धात्रादीन् द्वारदेवान्त्समर्चयेत् ।\nविमानं परितो भ्यर्च्य न्यक्षादीनर्चयेत्क्रमात् ।। ४७ ।।\n\nदेवस्याग्रे प्रसन्नात्मा पूजयेदनपायिनः ।\nभूतद्वयं तथा तार्क्ष्यं तथा चैवामितं बुधः ।। ४८ ।।\n\nचक्रशङ्खारविन्दानि देवस्याग्रेर्ऽचयेद्बुधः ।\nवेदानध्यापयेद्दिक्षु \"ऋचां प्राऽचीरिति श्रुतिः ।। ४९ ।।\n\nसंभारवेद्यामास्तीर्य धान्यं वस्त्रोवरिक्रमात् ।\nहेमादिपात्रे रत्नादीं त्सन्न्यस्यैवाधिदैवतम् ।। ५० ।।\n\nविष्णुमभ्यर्च्य विधिना कारयित्वाधिवासनम् ।\nविष्णुसूक्तं समुच्चार्य वस्त्रेणाच्छादयेद्बुधः ।। ५१ ।।\n\nपश्चाद्धोतारमाहूय यथोक्तगुणसंयुतम् ।\nपादौप्रक्षाल्य चाचम्य कूर्चयुक्तं समाहितम् ।। ५२ ।।\n\nअलङ्कुर्याच्च पुष्पाद्यैः पञ्चाङ्गोचितभूषणैः ।\nसभ्यस्य पूर्वभागे तु पश्चिमाभिमुखःस्थितः ।। ५३ ।।\n\nसभ्याध्वर्युं समीक्ष्यैव होता प्रणवमुच्चरेत् ।\n\"होतरेहिऽ पदे उक्तेततो होता समुच्चरेत् ।। ५४ ।।\n\n\"अध्वर्यो देवऽतेत्युक्त्वा पादौ प्रक्षाल्य चाचमेत् ।\nपूर्ववत्तत्र चस्थित्वा \"ॐ नमः प्रवक्त्रेऽ ब्रुवन् ।। ५५ ।।\n\nहोता च नाम शर्मान्तं संयोज्यैव समुच्चरेत् ।\n\"भूते भविष्यऽतीत्युक्त्वा ब्रूयाद् \"धिंऽकारपूर्वकम् ।। ५६ ।।\n\n\"भूर्भुवस्सुवऽ रित्येव प्राङ्मुखश्च प्रदक्षिणम् ।\nअदध्यात्समिधो ऽध्वर्युः प्रत्योङ्कारं ततो ऽनले ।। ५७ ।।\n\nहोत्रा\"ग्ने महाऽमित्युक्तेप्रभौः प्रवर इष्यते ।\nराज्ञो वा राजपत्म्या वा तथामात्यस्य वा भवेत् ।। ५८ ।।\n\nग्रामश्चेद्यजमानस्तु वसिष्ठप्रवरं वदेत् ।\nअथ वा कारयेद्विद्वान् काश्यप्रवरं वदन् ।। ५९ ।।\n\nवैश्यादन्यत्र जातीयो यजमानो भवेद्यदि ।\nतस्य तु प्रवरं हित्वा काश्यपप्रवरं वदेत् ।। ६० ।।\n\nतत \"आयातु भगवाऽनुक्त्वा पश्चिमदिङ्मुखः ।\nविष्ण्वादि भूत पर्यन्तं सर्वमूर्ती स्तदाह्वयेत् ।। ६१ ।।\n\nननधोक्तेन मार्गेण पार्षदानाह्वयेद्बुधः ।\nआवाहन क्रमेणैव निरुप्याऽज्याहुतीर्यजेत् ।। ६२ ।।\n\nसभ्याग्निं च परिस्तीर्य प्राणायामादिपूर्वकम् ।\n\"स्वस्तिचैऽवेति हुत्वातु तथा चैव \"प्रजापतेःऽ ।। ६३ ।।\n\n\"अग्निर्धीमतऽयेत्युक्त्वा \"आदित्येभ्यऽस्तथैव च ।\n\"विश्वेभ्यो देवेभ्यऽश्चैव \"मरुद्गणेभ्यऽएव च ।। ६४ ।।\n\n\"भूरग्नयेऽचैवमाद्याश्चतस्रो व्याहृतीर्यजेत् ।\nदशभिश्सतशस्त्वेतैस्सहस्राहुतिरुच्यते ।। ६५ ।।\n\nस्रुवेण स्रावयन् विद्वानविच्छिन्नं समाचरेत् ।\nविष्णुसूक्तं समुच्चार्य सूक्तं पौरुषमेव च ।। ६६ ।।\n\nश्रीसूक्तं भूमिदैवत्य मतोदेवादि वैष्णवम् ।\nएकाक्षरादिसूक्तं तु विष्णुगायत्रिया युतम् ।। ६७ ।।\n\nएतैन्तु सप्तभिस्सूक्तैश्चतुरावर्त्य हूयताम् ।\nएतत्कर्तुमशक्तश्चेत्सकृद्वात्र समाचरेत् ।। ६८ ।।\n\nअष्टाक्षरेण मन्त्रेण द्वादशाक्षरकेण वा ।\nवैष्णवं विष्णुगायत्रीं जुहुयादिति के चन ।। ६९ ।।\n\nततश्चाहावनीयाग्निकुण्डे सम्यग्यथाक्रमम् ।\nयजेत्पुरुषसूक्तं तु षोडशावर्त्य यत्नतः ।। ७० ।।\n\nअन्वाहार्वाग्निकुण्डे तु विष्णुसूक्तं सुहूयताम् ।\nब्राह्मञ्च व्याहृतीश्चैव जयादीन् जुहुयात्क्रमात् ।। ७१ ।।\n\nश्रीसूक्तं वैष्णवं चैव जुहुयाद्गार्हपत्यके ।\nआवसद्थ्ये विशेषेण वैष्णवं रुद्रसूक्तकम् ।। ७२ ।।\n\nमहीसूक्तं च जुहुयत्सूक्तमेकाक्षरादिकम् ।\nपैण्डरीके तु जुहुयात्पारमात्मिकसंयुतम् ।। ७३ ।।\n\nरक्ताब्जं बिल्वपत्रं च श्वेताब्जानामसंभवे ।\nघृतेनाप्लुत्य जुहुयाद्विष्णुगायत्रिया बुधः ।। ७४ ।।\n\nसमिदाज्यं चरुर् लाजाः सर्षपाश्च यवास्तथा ।\nतिलं तिल्वं तथा मुद्गा माषास्सक्तुर्गुडं तथा ।। ७५ ।।\n\nमध्वपूपा दधि क्षीरं होमद्रव्यमितीरितम् ।\nएतैस्सप्तदशद्रव्यैर् वैष्णवं जुहुयाद्बुधः ।। ७६ ।।\n\nजुह्वाचैवोपजुह्वा च विष्णुसूक्तं सुहूयताम् ।\nसभ्ये च वैण्डरीके च स्विष्टाकारं विना चरेत् ।। ७७ ।।\n\nअग्निष्वाहवनीयादिष्वन्तहोमं समाचरेत् ।\nऋगादींश्च चतुर्दिक्षु वेदानध्यापयेत्क्रमात् ।। ७८ ।।\n\nएवमध्ययनं प्रोक्त\"मृचां प्राचीऽरिति श्रुतिः ।\nनृत्तैगेन्यैश्च वाद्यैश्च रात्रिशेषं नयत्क्रमात् ।। ७९ ।।\n\nततःप्रभाते धर्मात्मा स्नात्वास्नानविधानतः ।\nब्रह्मयज्ञं च कृत्वा तु जपेत्सूक्तानि द्वादश ।। ८० ।।\n\nपादौ प्रक्ष्याल्य चाचम्य देवानुद्धाप्य मन्त्रवत् ।\nपूर्ववस्त्रं विसृज्यैव पुनरन्यद्विभूष्य च ।। ८१ ।।\n\nब्रह्मस्थाने विशेषेण पीठं सम्यक् प्रकल्पयेत् ।\nतदूर्ध्वे कल्पयेद्विद्वान् नवभागं विभज्य च ।। ८२ ।।\n\nपूर्वोक्तेन क्रमेणैव रत्नन्यासे समाचरेत् ।\nसुधया परिपूर्यैव क्षौमेनाच्छादयेद्बुधः ।। ८३ ।।\n\nयजमानस्तु तत्काले आचार्यादीन् प्रणम्यच ।\nसपादनवनिष्कं च गुरवे दक्षिणां ददेत् ।। ८४ ।।\n\nप्रत्येकं स्थापकादीनां पञ्चनिष्कं ददेत्तदा ।\nसभ्याध्वर्योर्विशेषेण होतुश्चापि तथैव च ।। ८५ ।।\n\nपैण्डरीकस्य चाध्वर्योः प्रत्येकं पञ्चनिष्ककम् ।\nअन्येष्वाहवनीयादिष्वध्वर्यूणां चतुभन्वेत् ।। ८६ ।।\n\nपषन्द्धामसु चाध्वर्योरन्येषां च पृथक् पृथक् ।\nनिष्कं पादाधिकं दद्यात्संपूर्णमिति पठ्यते ।। ८७ ।।\n\nआचार्यस्य नियोगेन दक्षिणादानमीरितम् ।\nयजमानस्स्वतन्त्रेण न कुर्यादिति शासनम् ।। ८८ ।।\n\nहन्त्यल्पदक्षिणो यज्ञो यजमानं विशेषतः ।\nअदक्षिणं तु यजनं निष्फलं त्विति शासनम् ।। ८९ ।।\n\nमुहूर्ते समनुप्राप्ते वाद्यघोषसमन्वितम् ।\nतोयधारासमायुक्तं स्वस्तिसूक्तं समुच्चरन् ।। ९० ।।\n\nआचार्यः कुंभमादाय व्रजेत्पूर्वं ततःक्रमात् ।\nनयेयुस्थ्सापकाः पश्चाद्देवं देप्यादिसंयुतम् ।। ९१ ।।\n\nप्रदक्षिणं शनैगन्त्वा देवागारं प्रविश्य च ।\nपीठस्य दक्षिणे भागे धान्यपीठे प्रकल्पिते ।। ९२ ।।\n\nआचार्यस्सन्न्यसेत्कुंभं देवं चादायचात्वरः ।\nकौतुकं ब्रह्मस्थाने तु स्थापयित्वा विचक्षणः ।। ९३ ।।\n\n\"भूरसि भूंऽ इत्युक्त्वा पीठे देवं सुयोजयेत् ।\nतस्य दक्षिणपाशेन्व् तु श्रीदेवीं स्थापयेद्बुधः ।। ९४ ।।\n\nतथैव वामपाशेन्व् तु भूमिं कुर्यात्प्रतिष्ठिताम् ।\nदेवस्य वामभागे तु स्थापयेद्बिंबमोत्सवम् ।। ९५ ।।\n\nस्नापनं बलिबेरं च दक्षिणे स्थापयेद्बुधः ।\nविष्णुसूक्तं च जप्त्यैव पुरुषसूक्तयुतं तथा ।। ९६ ।।\n\nध्रुवसूक्तं वैष्णवं च देवीभ्यां च पृथक् पृथक् ।\nश्रीभूसूक्तं पृथक् जप्त्वा पश्चान्न्यासं समाचरेत् ।। ९७ ।।\n\n\"सुवभुन्वभून्ऽरित्युक्त्वा चाक्षराणि विशेषतः ।\nपादयोरन्तरे विद्वान् यकारं विन्यसेत्ततः ।। ९८ ।।\n\nबिंबस्य हृदये सम्यङ्न्यसेद्बीजाक्षरं परम् ।\nरुक्माभं परमं बीजं सर्वकारणकारणम् ।। ९९ ।।\n\nतरुणार्क सहस्राभं ब्रह्मेशाभ्यां नमस्कृतम् ।\nपद्मासनस्थं देवेशं श्रीवत्कालङ्कृतोरसम् ।। १०० ।।\n\nशङ्खचक्रधरं सौम्यं सर्वाभरण भूषितम् ।\n\"ओऽमित्येकाक्षरं ब्रह्म प्रणवः परिपठ्यते ।। १०१ ।।\n\n\"श्रीऽकारं श्रिय इत्युक्त्वा \"लऽकारं भुव इत्यपि ।\nकूर्चेनादाय तत्तोयं कुंभस्थं शक्तिसंयुतम् ।। १०२ ।।\n\n\"इदं विष्णुऽस्समुच्चार्य समादाय समाहितः ।\n\"आयातु भगवाऽनुक्त्वाध्रुवबेरस्य मूर्धवि ।। १०३ ।।\n\nविष्णुं च पुरुषं सत्यमच्युतं चानिरुद्धकम् ।\nअचले देवदेवेशो व्याप्य तिष्ठतीति श्रुतिः ।। १०४ ।।\n\n\"श्रिये जाऽतेति मन्त्रेण श्रियमावाहयेद्बुधः ।\n\"मेदिऽनीति च मन्त्रेण हरिणीं सम्यगाह्वयेत् ।। १०५ ।।\n\nकौतुकेचौत्सवेचैव स्नापने बलिबेरके ।\nप्रणिधिमुद्धृत्य तत्काले दीपाद्दीपमिव क्रमात् ।। १०६ ।।\n\nध्रुवबेरात्समावाह्य कूर्चेनावाहयेत्क्रमात् ।\nनवधा मार्गमालोक्य यथेष्टं कर्तुरिच्छया ।। १०७ ।।\n\nअविच्छिन्नार्ऽचनं नित्यं विधिनैव प्रकल्पयेत् ।\nअशक्तश्चेत्तथाकर्तुं प्रतिष्ठां नैव कारयेत् ।। १०८ ।।\n\nआढ्यस्सर्वसमस्त्यागी चिकीर्षुर्विष्णुमन्दिरम् ।\nस्वार्थं कृत्वा त्रिधैकांशं कुटुंबार्थे विधाय च ।। १०९ ।।\n\nअंशाभ्यामवशिष्टाभ्यां विमानार्चनमारभेत् ।\nआपद्यपि च कष्टायां न द्रुह्येदात्मने बुधः ।। ११० ।।\n\nअविच्छिन्ना यथा पूजा विधिना संप्रवर्तते ।\nतथा प्रकल्पयेद्विद्वान् भूमिभोगेन वै स्थितिम् ।। १११ ।।\n\nअर्चकस्यार्ऽचनार्ऽथं च कुटुंबार्थं च यत्नतः ।\nअत्यन्तपुष्कलां भूमिं बहुसस्योचितां तथा ।। ११२ ।।\n\nकरग्रहादि रहितामर्चकाय समर्पयेत् ।\nततश्च ताम्रपट्टादौ लेख्य सीमाविनिश्चयम् ।। ११३ ।।\n\nदेवनाम्नैव तां भूमिं दद्यादर्चकजीविकाम् ।\nइदमग्रे प्रकुर्वीति तदधीना स्थितिर्हरेः ।। ११४ ।।\n\nपिता हरिस्तु भगवानर्चकः पुत्र उच्यते ।\nपुत्रस्यन लिखेन्नाम सन्निधाने पितुःक्रमात् ।। ११५ ।।\n\nअर्चकस्सुप्रसन्नात्मा हरिदेव हि केवलम् ।\nअथ वा विलिखेद्विद्वान् नाम्ना वा पूजक स्य च ।। ११६ ।।\n\nतथार्ऽचकस्य चावासमालयस्य समीपतः ।\nशिलाभिस्सुदृढं कृत्वा वासायास्य प्रशस्यते ।। ११७ ।।\n\nअक्लेशेन यथा जीवेदर्चकस्सुसमाहितः ।\nयावच्चन्द्रदिवानाथं तथा कुर्यात्प्रयत्नतः ।। ११८ ।।\n\nअर्चके क्लेशयुक्तेतु क्लिश्यते भगवान् हरिः ।\nअर्चके तु सुसंतुष्टे तदा तुष्टो जनार्दनः ।। ११९ ।।\n\nरूपद्वयं हरेः प्रोक्तं बिंबमर्चक एवच ।\nबिंबे त्वावाहनादर्वाक्सदा सन्निहितोर्ऽचके ।। १२० ।।\n\nपुनर्विचिन्त्य धर्मात्मा यजमानो मुदान्वितः ।\nशक्तिलोभमकृत्वैव करोति विभवान्तरम् ।। १२१ ।।\n\nपञ्चपर्वसु संक्रान्तौ पुण्याहेष्वितरेषु च ।\nविशेष पूजनार्थञ्च हविरर्थं च यत्नतः ।। १२२ ।।\n\nस्नपनार्थं चोत्सवार्थं प्रायश्चित्तार्थमेव च ।\nनटनर्तकदासीनाङ्गायकानां चशक्तितः ।। १२३ ।।\n\nविद्यार्थिनां च भक्तानामन्यस्य विभवस्य च ।\nवृत्तिं तुपरिकल्प्यैव भूरूपां पुरतो हरेः ।। १२४ ।।\n\nददात्याचार्यहस्ते तु मन्त्रोदकपुरस्सरम् ।\nअन्येषां विभवानां चतथैवान्यपदार्थिनाम् ।। १२५ ।।\n\nतत्तन्नाम्नैव भूम्यादिं दापयेद्देशिकोत्तमः ।\nआचार्यस्यापि तन्नाम्ना कल्पयेद्वृत्तिमुत्तमाम् ।। १२६ ।।\n\nएवं यः कुरुते भक्त्या ऐहिकामुष्मिकं फलम् ।\nपशुभृत्यादिभोगांश्च वाहनादीन् विशेषतः ।। १२७ ।।\n\nसुवर्णरत्नधान्यादीनत्यन्तं समवाप्नुयात् ।\nतस्य कायकृतं पापं तत्क्षणादेव नश्यति ।। १२८ ।।\n\nयं यं कामयते सर्वन्तं तमाप्नोत्यसंशयम् ।\nपूर्वजातिगतास्तस्य पितरः पितुरन्वये ।। १२९ ।।\n\nमातृपक्षे च येजातास्तस्य मातामहादयः ।\nसर्वेपि त्रिदिवं यान्ति मोदन्ते त्रिदिवे चिरम् ।। १३० ।।\n\nततो यास्यन्ति वैकुण्ठं निस्समाभ्यधिकं महः ।\nयस्सम्यक्पालयेदेतदधिकं यश्च वर्धयेत् ।। १३१ ।।\n\nआद्येष्टकादि निर्माणफलमेव प्रपद्यते ।\nसर्वाशुभविनाशं च लब्ध्वाचेष्टमवाप्य च ।। १३२ ।।\n\nअन्ते विमानमारुह्य विष्णोर्याति परं पदम् ।\nकिं बहूक्तेन विधिना न दैवं केशवात्परम् ।। १३३ ।।\n\nतं विष्णुं पूजयेन्नित्यं सर्वसाधनसाधनम् ।\nसर्वमुक्तिप्रदं नित्यं सर्वकामफलप्रदम् ।। १३४ ।।\n\nग्रामाग्रहारयोस्सम्यगर्चनं तत्र वासिनाम् ।\nसर्वसिद्धिप्रदं नित्यं पुत्रपौत्रप्रवर्धनम् ।। १३५ ।।\n\nसामान्यमग्नि होत्रं स्यादनग्नीनां तपोधनाः ।\nसाग्नीनामप्यविज्ञातप्रायश्चित्ताय कल्पते ।। १३६ ।।\n\nतस्मात्कुर्यादविच्छिन्नमर्चनं सर्वयत्नतः ।। १३६ ।।\n\nइति श्रीवैखानसे भगवच्छास्त्रे भृगुप्रोक्तायां संहितायां प्रकीर्णाधिकारे द्वादशो ऽध्यायः।\n\nअथ त्रयोदशो ऽध्यायः।\n\nअथ त्रयोदशो ऽध्यायः।\n\nनवषट्पञ्चमूर्तिविधानम्\nअत ऊर्ध्वं प्रवक्ष्यामि नवषट्पञ्चमूर्तिकम् ।\nविष्णुं च पुरुषं सत्यमच्युतं चाविरुद्धकम् ।। १ ।।\n\nनरनारायणाभ्यां तु वाराहं नारसिंहकम् ।\nएवं तु नवमूर्तिस्तु स्थापयित्वा यधाविधि ।। २ ।।\n\nविष्ण्वादिपञ्चमूर्तीस्तु अदिमूर्तिन्तथाक्रमात् ।\nस्थापयेत् तत्क्रमेणैव षण्मूर्तिकमिहोच्यते ।। ३ ।।\n\nविष्ण्वादीनां तु पञ्चानां स्थापनं पञ्चमूर्तिकम् ।\nदशावतारकल्पः\nमत्स्यः कूर्मोवराहश्च नारसिंहो ऽथ वामनः ।। ४ ।।\n\nरामो रामश्च रामश्च कृष्णः कर्किरिमे दश ।\nसर्गकाले तु भगवान् सृष्ट्वा विखनसं गुरुम् ।। ५ ।।\n\nवेदानुपादिशत्तस्मै लोकसंरक्षणक्षमान् ।\nपुरा मध्वादयः काले संभूय भुवि राक्षसाः ।। ६ ।।\n\nअपाहरंस्तु तान् वेदान् बलात्कृत्व विधिं मुहुः ।\nतदा तु सोमकं हन्तुं राक्षसं रणविक्रमम् ।। ७ ।।\n\nअन्तर्हितमकूपारे मात्स्यं भावं गतो हरिः ।\nहत्वा तु सोमङ्कं पश्चाद्वेदानब्जभुवे ददौ ।। ८ ।।\n\nग्रामादिषु च सर्वत्र मध्यमे पश्चिमे ऽपिवा ।\nहस्तिपृष्ठविमाने तु कुंभाकारविमानके ।। ९ ।।\n\nद्वितालेनोत्तमं कुर्यान्मानमेतदुदाहृतम् ।\nअवतारस्य सर्वस्य कौतुकं स्याच्छतुर्भुजम् ।। १० ।।\n\nविशेषमत्र वक्ष्यामि प्रधाने ऽब्जावले क्रमात् ।\nहौत्रप्रशंसनं कृत्वा देवतावाहनं चरेत् ।। ११ ।।\n\n\"मत्स्यं च जलजं चेति भद्रं क्रीडात्मकंऽतथा ।\nएवमादिभिरावाह्य चान्यत्पूर्ववदाचरेत् ।। १२ ।।\n\n\"यस्स्वयं सृष्टऽमित्युक्त्वा शतमष्टोत्तरं यजेत् ।\nयथोक्तेनैव मार्गेण संस्थाप्य विधिनार्ऽचयेत् ।। १३ ।।\n\nकूर्मः देवासुरार्थं मृते कृतयुगे हरिः ।\nकच्छपस्समभूद्धर्तुं मन्धरं तं महाचलम् ।। १४ ।।\n\nग्रामादौ वास्तुमध्ये च पर्वताग्रे विशेषतः ।\nनन्द्यावर्तविमाने वा फेलाकारविमानके ।। १५ ।।\n\nएकतालेन मानेन कूर्मरूपं विधीयते ।\nकूर्मरूपं ध्रुवं कुर्यात् कौतुकं तु चतुर्भुजम् ।। १६ ।।\n\nप्रतिष्ठां पूर्ववत्कुर्याद्गार्हपत्ये विशेषतः ।\nहौत्रमत्र प्रशंसन्ति मूर्तिमस्त्रमथोच्यते ।। १७ ।।\n\n\"अकूपारं कूर्मरूपं विष्णुं च वसुधाधरम्ऽ ।\n\"अकूपारं जलं कूर्मं कच्छपंऽत्विति के च न ।। १८ ।।\n\nसमावाह्य तु तैरेव निरुप्याज्याहुतीर्यजेत् ।\n\"रायामीशऽस्समुच्चार्य शतमष्टाधिकं यजेत् ।। १९ ।।\n\nउक्तवत्थ्सापयेद्विद्वान् विधिना सम्यगर्चयेत् ।\nमत्स्यकूर्मौ द्विधा प्रोक्तौकिं चिद्भेदं प्रचक्षते ।। २० ।।\n\nद्विभुजौ केचिदिच्छन्ति केचिदिष्टभुजौ बुधाः ।\nवराहः\nदेवमानुषतिर्यञ्च स्थावरा जङ्गमास् तथा ।। २१ ।।\n\nपुरासृष्टा यथा सर्वे चत्वारो भुवि जन्तवः ।\nजरायुजाण्डजोद्भिज्जन्वेदजाश्चेति जातितः ।। २२ ।।\n\nएवं प्रवर्तमाने तु हिरण्याक्षो महाबलः ।\nरसातलमगाद्धृत्वा चराचरधरां महीम् ।। २३ ।।\n\nमहावराहवपुषा तां तदोद्धृतवान् हरिः ।\nवराहस्त्रिविधः प्रोक्तो देवस्याविष्कृतौ पुनः ।। २४ ।।\n\nक्रमादादिवराहश्च वराहः प्रलयात्मकः ।\nयज्ञवाराह इत्येवं त्रिविधिस्संप्रकीर्तितः ।। २५ ।।\n\nविमाने पर्वताकारे श्रीप्रतिष्ठितके तथा ।\nदशतालेन मानेन देवं सूकरमाचरेत् ।। २६ ।।\n\nचतुबान्हुसमायुक्तं शङ्खचक्रधरं परम् ।\nवामपादं समाकुञ्च्य महीमुद्धृत्य सादरम् ।। २७ ।।\n\nदक्षिणं चण्डितं कुर्यान्महीमूरौ समाचरेत् ।\nमहीं च श्यामवर्णां तु कुर्याच्चैव विधानतः ।। २८ ।।\n\nएवमादिवराहन्तु कारयेल्लक्षणान्वितम् ।\nअवान्तरमनुप्राप्य यदा तु प्रलयं हरिः ।। २९ ।।\n\nतत्तोयमुपसंहर्तुं वराहं रूपमास्थितः ।\nततः प्रलयवाराहं पुराभूतं च कारयेत् ।। ३० ।।\n\nशङ्खचक्रधरं सौम्यं पीतांबरधरं हरिम् ।\nदक्षिणं चाभयं हस्तं वामं कट्यवलंबितम्, ।। ३१ ।।\n\nमहीं तु दक्षिणे कुर्यात्सश्यामनिभां तथा ।\nसुखासनक्रमेणैव चासीनां वा स्वलङ्कृताम् ।। ३२ ।।\n\nएवं प्रलयवाराहं कारयेत्तु विचक्षणः ।\nहिरण्याक्षःपुरा रक्षो बलवान् बलिनां वरः ।। ३३ ।।\n\nवरेण गर्वाद्दुर्बुद्धिर्यज्ञविद्वेषको ऽवृधत् ।\nअवातरत्तदा विष्णुवन् रसूकरमूर्तिमान् ।। ३४ ।।\n\nहत्वा सदैत्यं सबलं पश्चाद्यज्ञान्न्यवर्तयत् ।\nतस्माद्यज्ञवराहं तु तञ्च कुर्याद्विधानतः ।। ३५ ।।\n\nश्वेतं यज्ञवराहं तु श्रीभूमिभ्यां सहैव वा ।\nसुखासने समासीनं कुर्याल्लक्षणसंयुतम् ।। ३६ ।।\n\nत्रयाणां च वराहाणां स्थापने भेद उच्यते ।\nपूर्वोक्तेन क्रमेणैव सर्वं कृत्वा विशेषतः ।। ३७ ।।\n\nसभ्याग्निकुण्डे रात्रौतु हौत्रशंसनमाचरेत् ।\n\"वराहं वरदं विष्णुमुर्वीसंधारणं तथा ।। ३८ ।।\n\nवज्रदंष्ट्रऽमिति प्रोच्य देवमादिवराहकम् ।\n\"महीं तां पृथुलामुर्वीऽमिति देवीं महीं क्रमात् ।। ३९ ।।\n\nआवाहयेद्यथान्यायमन्वत्सर्वं समाचरेत् ।\n\"वाराहं प्रलयहरं भूतेशं विष्णुमेव च ।। ४० ।।\n\nजगत्त्रयात्मकंऽ चोक्त्वा वराहं प्रलयात्मकम् ।\n\"वराहं देवरूपं च यज्ञेशं यज्ञवर्धकम् ।। ४१ ।।\n\nविष्णुंऽ चेति तथा देवं यज्ञवाराहमाह्वयेत् ।\nआवाहनादिसर्वत्र पूर्ववत्कारयेद्बुधः ।। ४२ ।।\n\n\"क्ष्मामेकाऽमिति मन्त्रेण यजेदष्टोत्तरं शतम् ।\nहरेरुक्तविधानेन सर्वं पूर्ववदाचरेत् ।। ४३ ।।\n\nनारसिंहः\nहिरण्यकशिपुर्नाम दैत्यानां प्रबलो ऽभवत् ।\nवरेण गर्वाद्दैत्येन्द्रो हिरण्यकशिपुस्तदा ।। ४४ ।।\n\nदेवैर्मृगैर्मनुष्यैर्वा जीविभिर्वाप्यजीविभिः ।\nदिवा वा यदि वा रात्रौ वधो मे न भवेदिति ।। ४५ ।।\n\nलोकानुद्वेजयमास तदा तं दैत्यसत्तमम् ।\nहन्तुकामः कृतोद्योगश्चिन्तयित्वा हरिः प्रभुः ।। ४६ ।।\n\nतत्पालितपुराद्बाह्ये महापर्वतमस्तके ।\nरक्षसा पीडितैर्देवैः प्रार्थितः करुणानिधिः ।। ४७ ।।\n\nनरसिंहवपुर्भूत्वा दिवा रात्रिं व्यपोह्य च ।\nसंध्याकाले ऽवधीत्तन्तु भुवङ्गे स नखायथः ।। ४८ ।।\n\nबाह्यमाभ्यस्तरं हित्वा जीवाजीवैर्नखैश्शुभैः ।\nएवं दैत्यवधं कृत्वा पर्वते ऽन्तरभूत् हरिः ।। ४९ ।।\n\nततस्तमर्चयेद्भक्त्या विजयार्थं विवृद्धये ।\nपर्वताकृतिके वापि श्रीप्रतिष्ठितके ऽपिवा ।। ५० ।।\n\nदशतालेन मानेन नरसिंहं प्रकल्पयेत् ।\nगिरिजं स्थूणजं चैव सुदर्शननृसिंहकम् ।। ५१ ।।\n\nतथा लक्ष्मीनृसिंहं च पातालनरसिंहकम् ।\nतथा पुच्छनृसिंहं च नृसिंहं षड्विधं विदुः ।। ५२ ।।\n\nसिंहासने समासीनं सर्वाभरण भूषितम् ।\nनारसिंहं चतुर्बाहुं शङ्खचक्रधरं परम् ।। ५३ ।।\n\nपादौ द्वौ च समाकुञ्च्य न्यस्य सिंहासने स्थितम् ।\nप्रसार्य हस्तौ द्वौ जान्वोस्तयोरूर्ध्वे निधाय च ।। ५४ ।।\n\nवस्त्रेण चोरू बद्ध्वैवमासीनं गिरिजं तथा ।\nश्रियं कनकवर्णाभां मेदिनीं श्यामसन्निभाम् ।। ५५ ।।\n\nब्रह्मेशौ वन्दमानौ तु दक्षिणोत्तरयोः क्रमात् ।\nवाहनं सामवेदं च प्रमुखे संप्रकल्पयेत् ।। ५६ ।।\n\nसाम श्यामनिभं कुर्यात्सर्वाभरणभूषितम् ।\nभूमीशो नामगन्धर्वो शैषिकस्थानमाश्रितः ।। ५७ ।।\n\nकारयेदुक्तवर्णन्तं सर्वाभरणभूषितम् ।\nस्थूणजं संप्रवक्ष्यामि स्थूणादाविर्बभौ हरिः ।। ५८ ।।\n\nवामपादं समाकुञ्च्य दक्षिणं संप्रसार्य च ।\nचतुर्भुजधरं देवं शङ्खचक्रेच कारयेत् ।। ५९ ।।\n\nहस्तं तु दक्षिणं पूर्वं कुर्याद्दानकरं तधा ।\nवामहस्तं प्रबद्ध्यैव ऊरौ च तु सुविन्यसेत् ।। ६० ।।\n\nसटाकन्धरसंयुक्तं तीक्ष्णदंष्ट्रं भयानकम् ।\nशङ्खकुन्देन्दुधवलं सर्वाभरणभूषेतम् ।। ६१ ।।\n\nसुदर्शननृसिंहस्य लक्षणं संप्रवक्ष्यते ।\nसूर्यकोटिप्रतीकाशं चक्रं विमलमुज्ज्वलम् ।। ६२ ।।\n\nबृहद्भानुपुरद्वन्द्वं चक्रमध्ये प्रकल्पयेत् ।\nचक्रमध्ये समासीनं नृसिंहमरुणप्रभम् ।। ६३ ।।\n\nअत्यन्तभीषणाकारं भक्तानामभयप्रदम् ।\nचक्रायुधं चतुर्बाहुं देवदेवं प्रकल्पयेत् ।। ६४ ।।\n\nवक्ष्येलक्ष्मीरृसिंहस्य लक्षणं मुनिसत्तमाः ।\nवामपादं समाकुञ्च्य दक्षिणं संप्रसार्य च ।। ६५ ।।\n\nवामोरौ श्रियमासीनां प्रांजलीकृतवास्तकाम् ।\nवामहस्तेन देह्यश्च कुर्वन्तमुपगूहनम् ।। ६६ ।।\n\nदक्षिणं त्वभयं कुर्यात्पराभ्यां शङ्कचक्रके ।\nपातालनारसिंहाख्यमासीनं पूर्ववत्तथा ।। ६७ ।।\n\nफणैस्तु पञ्चभिस्सम्यक् छन्नमूर्धानमेव च ।\nदक्षिणादक्षिणं हस्तं वरदं कटीकं तथा ।। ६८ ।।\n\nवक्ष्ये पुच्छनृसिंहस्तु पुच्छयुक्तं तु कारयेत् ।\nअभयं दक्षिणं हस्तं वाममूरुप्रतिष्ठितम् ।। ६९ ।।\n\nदक्षिणं पादमाकुञ्च्य सर्वाभरणभूषितम् ।\nनारसिंहमिदं कृत्वास्थापनारंभमाचरेत् ।। ७० ।।\n\nतत्रचाहवनीयाग्नौ हौत्रशंसनमाचरेत् ।\n\"नारसिंहं तपोनाथं महाविष्णुं महाबलम् ।। ७१ ।।\n\nभक्तवत्सलऽ मित्युक्त्वा नरसिंहं समाह्वयेत् ।\n\"तपोनिधिंऽ समुच्चार्य शतमष्टाधिकं यजेत् ।। ७२ ।।\n\nस्नापनं चोत्सवं चैव हरेरिव विधानतः ।। ७३ ।।\n\nइति श्रीवैखानसे भगवच्छास्त्रे भृगुप्रोक्तायां संहितायां प्रकीर्णाधिकारे त्रयोदशो ऽध्यायः।\n\nअथ चतुर्दशो ऽध्यायः।\n\nअथ चतुर्दशो ऽध्यायः। दशावतारकल्पः (वामनः)\n\nअथातस्संप्रवक्ष्यामि वामनस्य क्रमं यथा ।\nवैरोचनसुतोह्युग्रो बली च बलिनां वरः ।। १ ।।\n\nतद्बलस्यापहारार्थं काश्यपाज्जायते हरिः ।\nहरिर्वामनरूपो ऽभूच्छत्री दण्डी च वेदवित् ।। २ ।।\n\nवटबीजेन सदृशः केवलं सूत्रदण्डभृत् ।\nवर्तमाने महायज्ञे बलेर्वैरोचनेः पुरा ।। ३ ।।\n\nतद्यज्ञशालां संप्राप्य वटुरूपो महाहरिः ।\nत्वं देहि त्रिपदीं मह्यं गामित्यूचे स्वमायया ।। ४ ।।\n\nबलिश्च त्रिपदं तस्मैप्रादात्तोयसमन्वितम् ।\nहस्तेजले पतत्याशु भद्रं रूपमवाप्य च ।। ५ ।।\n\nदेवस्त्रैविक्रमं रूपं सर्वं लोकं तदाग्रहीत् ।\nत्रिविक्रमप्रतिष्ठायां विशेषस्संप्रवक्ष्यते ।। ६ ।।\n\nवसन्त्विमाने वा भद्रके हस्तिभद्रके (?) ।\nदीर्घशारे महाकूटे स्थापनं सर्वसिद्धिदम् ।। ७ ।।\n\nदशतालेन मानेन देवदेवं प्रकल्पयेत् ।\nसव्यं पादं स्थितं कुर्याद्दक्षिणं चोद्थितं भवेत् ।। ८ ।।\n\nचतुर्भुजं प्रकुर्वीत संयुतं वाष्टभिर्भुजैः ।\nदक्षिणे शार्ङ्गमालंब्य भूम्यां चैव प्रस्र्य च ।। ९ ।।\n\nशरं च दक्षिणे हस्ते खड्गं चैव तथा भवेत् ।\nगदा वामकरे प्रोक्ता तथा खेटकमेव च ।। १० ।।\n\nचक्रशङ्खेतथा कुर्यादूर्ध्वबाहोर्विचक्षणः ।\nएवमेव प्रकुर्वीत वसुहस्तं प्रकल्पयन् ।। ११ ।।\n\nसस्यश्यामनिभं कुर्याद्धर्ष वेगसमन्वितम् ।\nसर्वाभरण संयुक्तं कीरीटादिविभूषितम् ।। १२ ।।\n\nइन्द्रं सस्यनिभं कुर्याद्वामपार्श्वे च सुस्थितम् ।\nदक्षिणे धर्मराजं च पुष्पमालाधरं पुनः ।। १३ ।।\n\nदक्षिणे भित्तिपोर्श्वे तु ब्रह्माणं च प्रकल्बयेत् ।\nहस्ताभ्यां कुंभयोश्चैव पादप्रक्षालनं चरेत् ।। १४ ।।\n\nतस्यपादांबुजे चैव जातां गङ्गां च सुन्दरीम् ।\nप्राञ्जलीकृत्य हस्ताभ्यां नाभेरूल्रावं शरीरगौ ।। १५ ।।\n\nपार्श्वयोरुभयोश्चापि चन्द्रादित्यौ च पूर्ववत् ।\nजांबवन्तं तथा भेरीं ताडयस्तं नराकृतिम् ।। १६ ।।\n\nइन्द्रं श्यामनिभं कुर्याद्यममञ्जनसन्निभम् ।\nआदित्यं चाग्नि वर्णं च चन्द्रं श्तेतं तथा चरेत् ।। १७ ।।\n\nपीतवर्णं बलिं कुर्यान्नीलाभं जांबवन्तकम् ।\nब्रह्माणं पीतवर्णं च श्यामवर्णां च जाह्नवीम् ।। १८ ।।\n\nएवं वर्णक्रमेणैव चित्राभासं च कारयेत् ।\nपूजकौ तु प्रकुर्वीत तथा शक्रबृहस्पती ।। १९ ।।\n\nशङ्खं दक्षिणतः कुर्याच्चक्रं वामे समर्चयेत् ।\nअमूर्तं वा समूर्तं वा कल्पयित्वा यथाक्रमम् ।। २० ।।\n\nशुक्रं शुक्लनिभं कुर्यात्पीतवर्णं बृहस्पतिम् ।\nमहीं दक्षिणतः पार्श्वेस्थितामेवं प्रकल्पयेत् ।। २१ ।।\n\nउदङ्मुखीं च कुर्दीत पद्महस्तां च दक्षिणे ।\nवामे प्रसारितां चैव सर्वरत्न विभूषिताम् ।। २२ ।।\n\nतस्याःपूर्वे तथा कुर्यात्प्रह्लादं चोत्तरामुखम् ।\nजटामुकुटसंयुक्तं सर्वाभरणभूषितम् ।। २३ ।।\n\nहृदयेंजलिसंयुक्तं शुकवत्रनिभांबरम् ।\nतस्यचोत्तरपार्श्वे तु ब्रह्मासूत्रस्य दक्षिणे ।। २४ ।।\n\nअसुरेन्द्रं तथासीनं विनतं पश्चिमामुखम् ।\nब्रह्माञ्जलि समायुक्तं कीरीटादिविभूषितम् ।। २५ ।।\n\nएवं वैरोचनिं कुर्यात्पुष्पांबरधरंपरम् ।\nनमुचिं च समासीनं पादपीठावलंबिनम् ।। २६ ।।\n\nवामपार्श्वे समासीनं पूर्वभित्तिसमाश्रयम् ।\nकल्पयित्वा यथामार्गं शुक्रं चैव समागतम् ।। २७ ।।\n\nवामपादं समासीनं दक्षिणं कुञ्चितं तथा ।\nअभयं दक्षिणं हस्तं वामं कट्यवलंबितम् ।। २८ ।।\n\nसर्वाभरण संयुक्तं पश्चिमामुखमेव च ।\nतस्य चोत्तरपार्श्वेतु पक्षिराजं प्रकल्पयेत् ।। २९ ।।\n\nदक्षिणामुखसंयुक्तं शुक्रेमुष्टिप्रहारिणम् ।\nएवं गर्भगृहे प्रोक्तं विधिना कारयेद्बुधः ।। ३० ।।\n\nमण्डपे निम्नितस्थाने अनन्तं चोत्तरामुखम् ।\nहृदयेंजलिसंयुक्तं स्थितमेवं प्रकल्पयेत् ।। ३१ ।।\n\nफणैस्तु पञ्चभिर्युक्तं सर्वाभरणभूषितम् ।\nउत्तरे भित्तिपार्श्वेतु वासुकीं च प्रकल्पयेत् ।। ३२ ।।\n\nअन न्तवत्तथा कुर्याद्धर्ष वेगसमन्वितम् ।\nएवमेव विधानेन कल्पयित्वा यथाक्रमम् ।। ३३ ।।\n\nश्यामवर्णां तथा देवीं प्रह्गादं पीतमेव च ।\nकनकाभं बलिञ्चैव नमुचिं च तथै व च ।। ३४ ।।\n\nशक्रं तु पूर्ववत्कुर्यात्पञ्चवर्णं खगाधिपम् ।\nअनन्तं पीतवर्णं च वासुकिं श्याममेव च ।। ३५ ।।\n\nएवं स्थानक्रमेणैव कूटयुक्तेन कारयेत् ।\nअथ वा भित्तिपार्श्वे तु चित्राभासे ऽधमाधमम् ।। ३६ ।।\n\nत्रिविक्रमं प्रवक्ष्यामि यथा कुर्याज्जगत्त्रये ।\nएकं जानुसमं कुर्याद्द्वितीयं नाभितस्समम् ।। ३७ ।।\n\nतृतीयं तु ललाटान्तं त्रिविधं स्यात्त्रिविक्रमम् ।\nमहीं देवीं तथा चैव प्रह्लादं तु बलिं तथा ।। ३८ ।।\n\nनमुचिं च तथा शुक्रं गरुडं च तथा चरेत् ।\nअनन्तं वासुकीं चैव मष्टांगस्थापनं चरेत् ।। ३९ ।।\n\nविष्णुं त्रिविक्रमं चेति त्रिलोकेशमतः परम् ।\nविश्वेश्वरं त्रिमूर्ति च सर्पाधारऽ मितीरयेत् ।। ४० ।।\n\n\"पीतवर्णं गुरुं चैव तैष्यं चैव बृहस्पतिम्ऽ ।\n\"समुचिं कनकाभं च पीतवाससमित्यपि ।। ४१ ।।\n\nश्यामलाङ्गमिति प्रोक्तंऽ मूर्तिमन्त्रं यथाक्रमम् ।\n\"हरिणीं च तथा पौष्णीं क्षौणीञ्चैव तथा महीम्।ऽ ।। ४२ ।।\n\n\"प्रह्लादं वीर्यवित्तं च विष्णु भक्तं महाबलम्ऽ ।\n\"असुरेन्द्रं बलिं चेति वदान्यं वीरऽमेव च ।। ४३ ।।\n\nशुक्रस्य पूर्वमेवोक्तं गरुडस्य विधानतः ।\n\"काश्यपं गरुडं चैव वैनतेयं खगाधिपम् ।। ४४ ।।\n\n\"सहस्रशीर्षं शेषं च नागराजमितीर्य च ।\nअनस्तंऽ च समुच्चार्य शेषस्यावाहनं चरेत् ।। ४५ ।।\n\n\"वासुकीं नागराजं च काद्रवेयं मनोरमम् ।\nएवं मूर्तिक्रमश्चैव मष्टांगस्थापने चरेत् ।। ४६ ।।\n\nप्रतिष्ठोक्तक्रमेणैव सर्वं पूर्ववदाचरेत् ।\nत्रिविक्रमप्रतिष्ठायामन्वाहार्ये विशेषतः ।। ४७ ।।\n\nतथा हौत्रं प्रशंस्यैव मूर्त्यावाहनमाचरेत् ।\nजुष्टाकारं च कृत्वैव पूर्ववत्सर्वमाचरेत् ।। ४८ ।।\n\n\"यो वा त्रिमूर्तिऽरित्येवं शतमष्टाधिकं यजेत् ।\nकर्षणादिप्रतिष्ठान्तं पूर्ववत्सम्यगाचरेत् ।। ४९ ।।\n\nइति श्रीवैखानसे भगवच्छास्त्रे भृगुप्रोक्तायां संहितायां प्रकीर्णाधिकारे चतुर्दशो ऽध्यायः।\n\nअथ पञ्चदशो ऽध्यायः।\n\nअथ पञ्चदशो ऽध्यायः। दशावतार कल्पः (रामः) भार्गवः\n\nअतः परशुरामस्य स्थापनं वक्ष्यते ऽधुना ।\nबहुभिर्बलवद्भिस्तु राजभिर्धरणी हता ।। १ ।।\n\nतद्वधाय कृतोद्योगो जमदग्निसुतो हरिः ।\nभूत्वावतीर्णो लोकेस्मिन् भारनिर्हरणाय वै ।। २ ।।\n\nपरशुं च गृहीत्वोर्व्यां नृपान् सर्वान् प्रगृह्य च ।\nजघान किलभूयो ऽपि रामो भीमपराक्रमः ।। ३ ।।\n\nस्थापयेच्छत्रुनाशाय रामं परशुधारिणम् ।\nश्रीप्रतिष्ठितके चैव अङ्गनाकार एव च ।। ४ ।।\n\nमध्यमं दशतालेन रामं द्विभुजमाचरेत् ।\nपरशं दक्षिणे हस्ते धृत्वाचैव विचक्षणम् ।। ५ ।।\n\nवाममुद्देशहस्तं च जटामुकुटशोभितम् ।\nरक्तवर्णयुतं चैव श्वेतांबरधरं तथा ।। ६ ।।\n\nसर्पाभरणसंयुक्तं स्थानकं तत्र कारयेत् ।\nतद्रूपं कौतुकं कुर्यादथ वा तं चतुर्भुजम् ।। ७ ।।\n\nअन्वाहार्ये प्रधानाग्नौ हौत्रशंसनमाचरेत् ।\n\"रामं ऋषिसुतं विष्णुं परशुपाणिऽमितीरयेत् ।। ८ ।।\n\nइत्येवमुक्त्वा चावाह्य निरुप्याज्याहुतीर्यजेत् ।\n\"विष्णुर्वरिष्ठऽ इत्युक्त्वा शतमष्टाधिकं यजेत् ।। ९ ।।\n\nउत्सवस्नपनादीनि विष्णुवत्सर्वमाचरेत् दाशरधिः ।\nरावणो बहुभिः क्रूरै राक्षसैश्च महाबलैः ।। १० ।।\n\nत्रीन् लोकान् पीडयामास वरदानेन गर्वितः ।\nदेवास्संपीडितास्सर्वे मुनयश्चाखिलास्तथा ।। ११ ।।\n\nतैर्देवैर्मुनिभिस्सर्वैः संस्तुतो हरिरव्ययः ।\nतद्वधाय कृतोद्योगो मानुषं रूपमास्थितः ।। १२ ।।\n\nअवतीर्णस्सुतो भूत्वा राज्ञो दशरथस्य चऽ ।\nरामस्तु राक्षसान् हत्वा सर्वान् लोकानपालयते ।। १३ ।।\n\nपुष्ट्यर्थी विजयार्थी च वीरार्थी च विशेषतः ।\nकूटागारेंगनाकारे फेलाकारं चतुष्फुटम् ।। १४ ।।\n\nस्वस्तिकं वा विमानस्तु कृत्वाचैव विचक्षणः ।\nराघवं तु प्रतिष्ठाप्य यथा वत्संप्रपूजयेत् ।। १५ ।।\n\nअथातस्संप्रवक्ष्यामि रामलक्ष्मण लक्षणम् ।\nसीताया वायुपुत्रस्य भरतस्यासुजस्य च ।। १६ ।।\n\nमानोन्मानप्रमाणानि वक्ष्ये संक्षेपतः क्रमात् ।\nउत्तमं दशतालेन मध्यमेन यथाक्रमम् ।। १७ ।।\n\nउत्तमं राघवेन्द्रस्य मध्यमं लक्ष्मणस्य च ।\nअन्तेनै व तु मासेन सीतायास्तूच्छ्रयो भवेत् ।। १८ ।।\n\nनवतालेन मानेन वायुपुत्रं प्रकल्पयेत् ।\nअधमं दशतालेन भरतस्यानुजस्य च ।। १९ ।।\n\nएवं युक्तियुतेनैव क्रियते शास्त्रवित्तमैः ।\nगर्भद्वारविमानाभ्यां बेरमानमिहोच्यते ।। २० ।।\n\nउत्सव प्रतिमायान्तु सर्वेषामालयेषु वै ।\nतद्देवभेदं मूर्तीनां तत्प्रमाणेन योजयेत् ।। २१ ।।\n\nइष्यते गर्भमानन्तु पुष्यमानं? विभज्य च ।\nउत्तमं पञ्चभागं तु चतुर्भागं तु मध्यमम् ।। २२ ।।\n\nत्रिभागमधमं प्रोक्तं यथावच्छास्त्रवित्तमाः ।\nगर्भमानं प्रवक्ष्यन्ति द्वारमानन्तु वक्ष्यते ।। २३ ।।\n\nसप्तभागे चतुर्भागमुत्तमं तु विधीयते ।\nत्षंशं तु मध्यमं प्रोक्तमर्थांशमधमं भवेत् ।। २४ ।।\n\nद्वारमानमिदं प्रोक्तं क्रियायान्तु विशेषतः ।\nरामस्याथ ललाटान्तं नासान्तं लक्ष्मणोच्छ्रयम् ।। २५ ।।\n\nआस्यान्तमथ वा कुर्याद्वायुपुत्रस्य लक्षणम् ।\nभरतस्यामजस्यापि तथा गलसमं भवेत् ।। २६ ।।\n\nउष्णीषात्पादपर्यन्तं चतुर्विंशच्छताङ्गुलम् ।\nषष्टिद्विगोलगं विद्यादेकत्षंशत्रिभागीकम्? ।। २७ ।।\n\nतालानि दशभागैकमुत्तमं दशतालकम् ।\nचतुर्भागाष्टभागं स्याच्चतुस्तालं तथैव च ।। २८ ।।\n\nदशतालस्य त्षंशेन उत्तमं मध्यमाधमम् ।\nमध्यमादधमं हीनं मुखे वार्धाङ्गुलक्षयम् ।। २९ ।।\n\nउष्णीषमङ्गुलं नेत्रं शिरस्त्षङ्गुलमिष्यते ।\nललाटे हनुपर्यन्तं त्रयोदशार्धाङ्गुलं भवेत् ।। ३० ।।\n\nगलं चतुर्यवाः प्रोक्ताग्रीवा सार्धत्रियङ्गुला ।\nहिक्का हृदयानाभ्यन्तं मेढ्रमूलं मुखत्रयम् ।। ३१ ।।\n\nमुखायामं चतुर्मात्रं लिङ्गं पञ्चाङ्गुलायतम् ।\nनाभिरर्धाङ्गुलं ज्ञेयं निम्नार्धवरितालका ।। ३२ ।।\n\nश्रोणी भागार्धमेवं स्यात्कटिः पञ्चाङ्गुलं भवेत् ।\nमेढ्रमूलादिजान्वन्तं सप्तविंशतिकांगुलम् ।। ३३ ।।\n\nजानुभागमिति प्रोक्तं जङ्घोरू सुसमायुतौ ।\nचरणं चतुरङ्गुल्यं मनोर्देशविधानतः ।। ३४ ।।\n\nब्रह्माङ्गुलमूखायामं त्रयोदशांगुलमेव च ।\nकनिष्ठांगुलमायाममेकादशांगुलं भवेत् ।। ३५ ।।\n\nअक्ष्णामुष्णीषपर्यन्तं भागार्धाङ्गुलमुच्छ्रयम् ।\nहिक्कासूत्रान्तमेवं स्वात्स्कन्धमूलद्वयं भवेत् ।। ३६ ।।\n\nस्कन्धं भुजसमोत्सेधं भुजोर्ध्वं गोलकं भवेत् ।\nभुजद्विमुखमायामं कूर्परं च कलायतम् ।। ३७ ।।\n\nप्रकोष्ठं विंशदङ्गुल्यं हस्तायाममिति स्मृतम् ।\nनास्यानि नाभिवामेभ्यो रक्षान्तं सूत्रदक्षिणम् ।। ३८ ।।\n\nआदिसूत्रमिदं प्रोक्तमन्यत्सूत्रं च कारयेत् ।\nईषत्कुञ्चितमात्रन्तु मात्रार्धं समकुञ्चितम् ।। ३९ ।।\n\nद्विकलाकुञ्चितं ज्ञेयं त्रिविधं कुञ्चितं भवेत् ।\nपाष्णोन्य्रन्तरसंयुक्तं पञ्चागुलसमन्वितम् ।। ४० ।।\n\nपादाङ्गुष्ठान्तरं चैव त्रयोदशांगुलमीरितम् ।\nउष्णीषात्पार्श्वकर्णान्तं वामहस्तोच्छ्रयं भवेत् ।। ४१ ।।\n\nनीव्रं कण्ठयवानान्त द्विमुखं विस्तरं भवेत् ।\nदक्षिणे लंबहस्तन्तु ऊरुमूलौ समं भवेत् ।। ४२ ।।\n\nनीव्रं पञ्चांगुलं चैवत्रयोदशांगुलमीरितम् ।\nहस्तन्तु द्व्यङ्गुल चेति कटीबाहू षडङ्गुलम् ।। ४३ ।।\n\nत्रियुजा कुञ्चितं स्थित्या त्रिभङ्गाग्र विराजितम् ।\nदक्षिणे कटिदेशे तु वाममक्षान्वितं भवेत् ।। ४४ ।।\n\nदक्षिणं मुखमाश्रित्य त्रिभङ्गाङ्ग मथोच्यते ।\nश्रुङ्गारगुणसंयुक्तं किरीटं वा विशेषतः ।। ४५ ।।\n\nवज्रं पुल्लिङ्गवायुक्तं मकरकुण्डलमंयुतम् ।\nकिरीटमुकुटौ ज्ञेयो हारकेयूरसंयुतम् ।। ४६ ।।\n\nउष्णीषं केशपृष्ठान्ते त्रयोदशांगुलमायतम् ।\nग्रीवायां मध्यमं भागं ककुद्भागात्क्रमोन्नतिः ।। ४७ ।।\n\nजानकीं समभङ्गेन वामहस्तेव पुष्पधृत् ।\nदक्षिणं संप्रसार्यैव रुक्मवर्णान्तु कारयेत् ।। ४८ ।।\n\nश्यामवस्त्रधरां चैव दिव्यस्त्रीमण्डनोपमाम् ।\nलक्ष्मणं समभङ्गेन तप्तकाञ्चनसन्निभम् ।। ४९ ।।\n\nभरतं श्यामवर्णन्तु शत्रुघ्नन्तु सुवर्णकम् ।\nलक्ष्मणस्याथ वामे तु स्थितौ बाणधनुर्धरौ ।। ५० ।।\n\nहनूमन्तं पिङ्गलाभं वार्ताविज्ञापने परम् ।\nएवं सायुधवर्गन्तु वक्ष्यते ऽत्र निरायुधम् ।। ५१ ।।\n\nप्रसारि दक्षिणं पादमितरच्चैव कुञ्चितम् ।\nदक्षिणे नाभयं हस्तं वामं कटिकमुच्यते ।। ५२ ।।\n\nस्थापनादिक्रियास्सर्वाः पूर्ववत्कारयेत्ततः ।\nदक्षिणाग्नौ प्रधानेतु हौत्रशंसनमाचरेत् ।। ५३ ।।\n\n\"रामं दाशरथिं विष्णुं काकुत्स्थऽमिति चाह्वयेत् ।\n\"सीतामयोनिजां लक्ष्मीं वैदेहीऽमिति चाह्वयेत् ।। ५४ ।।\n\n\"रामानुजं च सौमित्रिं लक्ष्मणं लक्ष्मिवर्धनम्ऽ ।\n\"भरतं रामप्रियं चेति कैकैयीसुतमेव च ।। ५५ ।।\n\nसद्वृत्तऽमिति चावाह्य भरतस्य विशेषतः ।\n\"शत्रुघ्नं सुमनस्कं च लक्ष्मणानुजमेव च ।। ५६ ।।\n\nदशरथोद्भवऽमित्येव शत्रुघ्नं च समाह्वयेत् कपिराजं हनूमन्तं शब्दराशिं महामतिम्, ।। ५७ ।।\n\nजुष्टाकारादिसर्वं च पूर्ववत्कारयेद्बुधः ।\n\"रायामीऽशेति मन्त्रेण शतमष्टाधिकं यजेत् ।। ५८ ।।\n\n\"श्रिये जातऽश्च सीताया होमे मन्त्र उदीरितः ।\n\"तन्मा यशोग्रऽ मन्त्रेण भरतस्य च हूयते ।। ५९ ।।\n\n\"शन्नो निधत्ताऽमुच्चार्य लक्ष्मणस्य हुनेत्सुधीः ।\n\"भूमानन्तोग्रऽ इत्युक्त्वा शत्रुघ्नस्य समाचरेत् ।। ६० ।।\n\n\"मरुतः परमाऽत्मेति मारुतस्येव मारुते ।\nसर्वत्र जुहुयान्मन्त्रं शतमष्टाधिकं बुधः ।। ६१ ।।\n\nअर्चनं चोत्सवं चैव स्नपने च हरेरिव ।\nहली\nदैत्यानां तु वधार्थाय यदुश्रेष्ठं मलाबलम् ।। ६२ ।।\n\nबलभद्रं विदुस्सो ऽपि वसुदेवस्य संबभौ ।\nभूभारमोचनार्थाय विष्णुस्सबलभद्रकः ।। ६३ ।।\n\nहत्वानरककंसादीन् सर्वान् लोकानपालयत् ।\nएवं स्थापयितुं राममिच्छेत्कारयितं च यः ।। ६४ ।।\n\nसोमछन्दविमाने वा हस्तिपृष्ठे ऽथ वाबुधः ।\nतृतीयं राममास्थाप्य द्विभुजं स्वेतवर्णकम् ।। ६५ ।।\n\nदशतानेन मानेन कृत्वा रूपं समाहितः ।\nदक्षिणेतरहस्ताभ्यां मुसलं खड्गमेव च ।। ६६ ।।\n\nश्रोणीनूत्रसमेनैव मुष्टिं समुसलं दृढम् ।\nबाहुसूत्रसमं कुर्याद्धलं वामे तथैवच ।। ६७ ।।\n\nतस्य दक्षिणपार्श्वेतु लक्ष्मीवद्रोहिणीं चरेत् ।\nएवं तु सायुधं कुर्याद्वक्ष्ये ऽहं तु निरायुधम् ।। ६८ ।।\n\nवामपादं समाकुञ्च्य दक्षिणं संप्रसार्य च ।\nअभयं दक्षिणं हस्तं वाममूरौ च विन्यसेत् ।। ६९ ।।\n\nअग्नावाहवनीयेतु हौत्रं तत्र प्रशंसयेत् ।\n\"रामं यदुवरं विष्णुं हलायुधऽमितिक्रमात् ।। ७० ।।\n\n\"इन्दिरां रेवतीं चैव लक्ष्मीं रामप्रियाऽमिति ।\nएवमावाहनं कृत्वाजुष्टाकारादि पूर्ववत् ।। ७१ ।।\n\n\"क्ष्मामेकाऽमिति मन्त्रेण शतमष्टाधिकं यजेत् ।\nअर्चनं चोत्सवं चैव स्नपनं च हरेरिव ।। ७२ ।।\n\nइति श्रीवैखानसे भगवच्छास्त्रे भृगुप्रोक्तायां संहितायां प्रकीर्णऽधिकारे पञ्चदशो ऽध्यायः\n\nअथ षोडशो ऽध्यायः।\n\nअथ षोडशो ऽध्यायः। दशावतारकल्पः(कृष्णः)\n\nअथातस्संप्रवक्ष्यामि कृष्णस्य स्थापनं बुधाः ।\nकृष्णस्यालयमुद्दिष्टं कुंभाकारविमानके ।। १ ।।\n\nकूटे वा गोपुरे वापि पर्वताकृतिके ऽपिवा ।\nकृष्णस्य बालरूपस्य वयसा तालमानकम् ।। २ ।।\n\nएकवर्षं समारभ्य यावत्बञ्चाब्दमादरात् ।\nतालत्रयक्रमेणैव यथायोगं प्रकल्पयेत् ।। ३ ।।\n\nवेदवर्षं समारभ्यषट्तालत्रयमेव वा ।\nसप्तवर्षं समारभ्य सप्ततालत्रयं तथा ।। ४ ।।\n\nदशवर्षं समारभ्य अष्टतालत्रयं तथा ।\nत्रयोदश समारभ्य नवतालत्रयं तथा ।। ५ ।।\n\nएवं वयःक्रमेणैव तालमानं तथोच्यते ।\nतिष्ठन्तमेकपीठस्थं रुक्मिण्या सत्यभामया ।। ६ ।।\n\nकृष्णं च बालवपुषं श्यामलं पीतवाससम् ।\nरुक्मिणीं कनकाभां तां सत्यभामां च श्यामलाम् ।। ७ ।।\n\nवासुदेवं गुडाकेशं सर्वाभरणभूषितम् ।\nक्रीडयष्टिधरं देवं त्रिभङ्गध्यानसंयुतम् ।। ८ ।।\n\nस्वस्तिकं दक्षिणं पादं वामपादं तु कुञ्चितम् ।\nतिष्ठन्तमङ्गुलिस्थाने चांगुष्ठस्थितिमाचरेत् ।। ९ ।।\n\nकिञ्चित्कुञ्चितजान्वन्तवामपादस्थितिर्भवेत् । वक्त्रं चैव तथा गात्रं कटिभागं तथैव च।।। १० ।।\n\nत्रिषुमार्गेषु भङ्गित्वात्त्रिभङ्गित्वं विधीयते ।\nवक्त्रं दक्षिणतो भागे मध्यभागं तु वामतः ।। ११ ।।\n\nकटीर्दक्षिणतो भागे भङ्गत्रयमुदाहृतम् ।\nदक्षिणं कटिकं हस्तं क्रीडायष्टिसमन्वितम् ।। १२ ।।\n\nदक्षिणे यष्टिहस्तन्तु नाभिसूत्रादधोन्नतम् ।\nभूतवेदगुणाङ्गुल्या विधिना सहितालतः? ।। १३ ।।\n\nवामं देव्योर्भुजासक्तं वामहस्तमधोमुखम् ।\nहिक्कासूत्रादधो वामं कूर्परं स्याद्दशाङ्गुलम् ।। १४ ।।\n\nषट्सप्ताष्टांगुलाधिक्योन्नतं वा कालयेत्क्रमात् ।\nवामहस्ततलाग्रन्तु नाभिमात्रन्तु योजयेत् ।। १५ ।।\n\nवेणुं च तरवेगं तु हस्ताभ्यां पीडयेत्क्रमात् ।\nऊर्ध्वकायसमं वेणुं क्रीडायष्टिं तु तत्समम् ।। १६ ।।\n\nत्रिणतं श्यामलाङ्गं च द्विभुजं रक्तवाससम् ।\nचतुर्भुजं वा कुर्वीत शङ्खचक्रधरं परम् ।। १७ ।।\n\nसुस्थितं वामपादेन दक्षिणेनैव बन्धयेत् ।\nसर्वाभरणसंयुक्तं सुन्दरं सौम्यलोचनम् ।। १८ ।।\n\nदेवीभ्यां सहितं कुर्या द्रहितं वात्र केचन ।\nदेवस्य वामे गरुडं प्राञ्जलीकृत्य नुस्थितम् ।। १९ ।।\n\nपक्षद्वययुतं कुर्यात्तालपत्रस्य मूलवत् ।\nनवनीतनटं कुर्यात्तथा कालीयमर्दनम् ।। २० ।।\n\nपार्थसारथिरूपं तु देव्योश्च रहितं क्रमात् ।\nपीठं च प्रतिमोत्सेथं पञ्चभागं त्रिभागिकं ।। २१ ।।\n\nनवांशात्सप्तभागं चत्रिभागद्वयमुच्यते ।\nलौकिकप्रतिमोत्सेधं मानांगुलमिति क्रमात् ।। २२ ।।\n\nप्रथमं तु नवाङ्गुल्यं द्वद्व्यङ्गुलविवर्धनम् ।\nनवसंख्यमिति प्रोक्तं मानमेवं विधीयते ।। २३ ।।\n\nएतेन तु त्रिभेदं स्यादुत्तमाधममध्यमम् ।\nमानंप्रमाणमुन्मानं लंबमानोपमानकम् ।। २४ ।।\n\nपञ्चतालमिति प्रोक्तं लंबमानं विधीयते ।\nसात्त्विकं राजसं चैव तामसं तु विवर्जयेत् ।। २५ ।।\n\nदक्षिणं मानमुद्धृत्य नाभिसूत्रप्रमाणकम् ।\nकटियोनिसमं वाथ दक्षिणं पादमेव हि ।। २६ ।।\n\nदण्डहस्तन्तु मानेन मूर्ध्नि केशाक्षमेव वा ।\nअभयं दक्षिणं हस्तं भ्रूमात्रं कूर्परादयः ।। २७ ।।\n\nदक्षिणेन मुखं चैव किञ्चित्प्रहसिताननम् ।\nकेशकंबलमित्युक्तं सूत्रं वामाश्रयं भवेत् ।। २८ ।।\n\nउष्णीषस्थपदे मध्ये नासाग्रे पुटवामके ।\nनाभिमध्यगते वापि मुष्कमालोरुदक्षिणे ।। २९ ।।\n\nपादे दक्षिणपाण्यन्ते अग्रान्मकुटवामके ।\nलंबयेन्मध्यसूत्रं चेदन्यत्सूत्रं न कारयेत् ।। ३० ।।\n\nउष्णीषमङ्गुलार्धं च मुखमष्टांगुलं भवेत् ।\nगलमर्थांगुलं तस्य ग्रीवान्तं द्व्यङ्गुलं भवेत् ।। ३१ ।।\n\nहिक्कान्तं हृदयान्तं च नाभ्यन्तं मेढ्रमूलकम् ।\nअष्टादशांगुलं चैव मूर्ध्वकायं विधीयते ।। ३२ ।।\n\nत्रयोदशांगुलं चैव मूरुदीर्ङं विधीयते ।\nजानुस्स्याद्द्व्यङ्गुलं चैव जङ्घा चोरुश्च तत्समा ।। ३३ ।।\n\nचरणं द्व्यङ्गुलं चैव मानमेव न संशयः ।\nहीक्कासूत्रान्ततो बाहुर्दशाङ्गुलमिति स्मृतम् ।। ३४ ।।\n\nप्रकोष्ठमष्टाङ्गुलायामं सप्ताङ्गुलतलायतम् ।\nमुखं मुखविशालं स्यात्कर्णविस्तारमङ्गुलम् ।। ३५ ।।\n\nग्रीवाविस्तारमेवं स्याच्चतुरङ्गुल चतुर्यवम् ।\nअभयं बाहुमानं चतुर्विंशतिरङ्गुलम् ।। ३६ ।।\n\nकक्षयोरन्तरं चैव चतुर्दशांगुल विस्तरम् ।\nऊरुर्दशांगुलं चैव श्रोणिरेकादशांगुलम् ।। ३७ ।।\n\nकटिविस्तारमेवं स्यात्त्रयोदशांगुलमिष्यते ।\nऊरुमूलसुविस्तारमष्टांगुलमिति क्रमात् ।। ३८ ।।\n\nषडङ्गुलं जानुतारं जङ्घातारं च सप्तकम् ।\nत्षङ्गुलार्धं च विज्ञेयं नालिकाविस्तरं भवेत् ।। ३९ ।।\n\nपादविस्तारमेवोक्तं सर्वलक्षणसंयुतम् ।\nकलापकुसुमश्यामं शङ्खचक्रगदाम्बुजम् ।। ४० ।।\n\nअनेकरत्नं स छन्नं कौस्तुभोद्भासि वक्षसम् ।\nतारहारावलीरम्यं गरुडोपरि संस्थितम् ।। ४१ ।।\n\nदेवीभ्यां सहितं कुर्यात्कृष्णं बृन्दावने रतम् ।\nआलोल कुन्तलोद्भासि मुखचन्द्र विराजितम् ।। ४२ ।।\n\nअतिरक्ताधरोष्ठं च रक्तपाणिद्वयांचितम् ।\nवामपादं समाकुञ्च्य चोत्तानीकृत्य दक्षिणम् ।। ४३ ।।\n\nदक्षिणं चाभयं हस्तं नवनीतयुतं तथा ।\nवामं प्रसार्य चोत्तानं सर्वाभरणभूषितम् ।। ४४ ।।\n\nसांबरं तु प्रकुर्वीत विगतांबरमेव वा ।\nएवं तु विधिना कुर्यान्नवनितनटं बुधः ।। ४५ ।।\n\nएवमेव प्रकुर्वीत कालीयाहिफणोपरि ।\nनृत्यन्तं परमात्मानमुत्तानाकुञ्चिताङ्घ्रिकम् ।। ४६ ।।\n\nदक्षिणे तु करे कुर्यान्नवनीतस्य खण्डकम् ।\nअहिपुच्छं करे वापि कुर्यात्कालीयमर्दनम् ।। ४७ ।।\n\nनीलोत्पलदलश्यामं पीतांबरसुशोभितम् ।\nचतुर्भुजं शङ्खचक्रमूर्ध्वपाणिद्वये धृतम् ।। ४८ ।।\n\nअधःपाणिद्वये वेणुं वादयन्तं मुदान्वितम् ।\nसर्वालङ्कारसंयुक्तं गरुडोपरि संस्थितम् ।। ४९ ।।\n\nदेवीभ्यां सहितं देवं मुनिभिः परिवेष्टितम् ।\nकृष्णमेवं प्रकुर्वीत सन्तानार्थी विशेषतः ।। ५० ।।\n\nकलापकुसुम श्यामं पूर्णचन्द्रनिभानसम् ।\nबर्हिबर्हकृतोत्तंसं सर्वालङ्कारसंयुतम् ।। ५१ ।।\n\nयुवतीवेषलावण्यं श्रीवत्सांकितवक्षसम् ।\nस्मेरारुणाधरन्यस्तवेणुं त्रैलोक्यमोहनम् ।। ५२ ।।\n\nअक्षमालां च विद्यां च कुर्यादूर्ध्वकरद्वये ।\nवेणुं करद्वये कुर्याच्चतुर्भुजयुतं हरिम् ।। ५३ ।।\n\nतपनीयलसत्कान्त्याभ्राजत्कमलहन्तया ।\nनिरीक्ष्यमाणचरणं वामपार्श्वस्थया श्रिया ।। ५४ ।।\n\nहेमसिंहासने रम्ये राज्ञीभिस्तु निषेवितम् ।\nचन्द्रमण्डलसंकाशश्वेतछत्रेणशोभितम् ।। ५५ ।।\n\nनारदाद्यैर्मुनिगणैज्ञान्नार्थिभिरुपासितम् ।\nइन्द्रादिदेवताबृन्धैः प्रणतं परमेश्वरम् ।। ५६ ।।\n\nएवं कृष्णं प्रकुर्वीत जगन्मोहनविग्रहम् ।\nगोपीभिरावृतं गोभिः परमानन्दविग्रहम् ।। ५७ ।।\n\nव्यत्यस्य दक्षिणं पादं वामे न्यस्य च सुस्थितम् ।\nचतुर्भुजं शङ्खचक्रधरमूर्ध्वकरद्वये ।। ५८ ।।\n\nधृत्वा वेदमयं वेणुमन्यहस्तद्वयेन च ।\nअङ्गुलीभिर्मुदा वेणुसुषिराणि च पूरयन् ।। ५९ ।।\n\nदिव्यगान्धर्वगीतार्तं त्रिभङ्गेन च संस्थितम् ।\nएवं कृष्णं प्रकुर्वीत वेणुनादनटं बुधः ।। ६० ।।\n\nसर्वभूषणसंयुक्तं ब्रह्मसूत्रसमन्वितम् ।\nरक्तांबरधरं चैव श्यामलं कमलेक्षणम् ।। ६१ ।।\n\nरुक्मिणीसत्यभामाभ्यां पार्श्वयोरुपशोभितम् ।\nरुक्मिणीं रुक्मवर्णाभां सत्यां श्यामनिभां तथा ।। ६२ ।।\n\nवसुदेवं देवकीं च पुरतो दक्षिणे तथा ।\nयशोदां नन्दगोपं च देवेशं वीक्ष्य सुस्थितम् ।। ६३ ।।\n\nप्रद्युम्नं च तथा सांबं वामे कुर्यात्सलक्षणम् ।\nदामं सुमनसं चैव कुर्यादन्यां च गोपिकाम् ।। ६४ ।।\n\nकर्णाग्रान्तन्तु कृष्णस्य सुमन्तुं वाममाश्रितम् ।\nकक्षबाहुसमं वापि कारयेद्युक्तितः क्रमात् ।। ६५ ।।\n\nनवतालेन मानेन कुर्यात्तान् समलङ्कृतान् ।\nदेवकीं वसुदेवं च कृष्णवर्णौ प्रकल्पयेत् ।। ६६ ।।\n\nयशोदां गौरवर्णाञ्च कर्बुरं नन्दमाचरेत् ।\nप्रद्युम्नं श्यामवर्णं च सांबं कालाञ्जनप्रभम् ।। ६७ ।।\n\nदामं रक्तनिभं चैव गौरं सुमनसं तथा ।\nसुमन्तुं श्वेतवर्णं च कल्बयेद्विधिना बुधः ।। ६८ ।।\n\nएवं कृष्णं प्रकुर्वीत लीलामानुषविग्रहम् ।\nचतुर्मूर्तिक्रमश्चैषां वासाधिकरणोक्तवत् ।। ६९ ।।\n\nधृत्वा पुष्पमयीं यष्टिं दक्षिणेवतु पाणिना ।\nन्यस्यान्यं चैव भूमिस्थराजदण्डस्य मूर्धवि ।। ७० ।।\n\nराजार्हाभरणैर्युक्तं रुक्मीण्या सहितं प्रभुम् ।\nएवे कृष्णं प्रकुर्वीत राजगोपालविग्रहम् ।। ७१ ।।\n\nपीतांबरधरं देवं ज्ञानमुद्रालसत्करम् ।\nवेणुमन्यकरे धृत्वा सुखासीनं शुचिस्मितम् ।। ७२ ।।\n\nउपास्यमानं मुनिभिर्देवीभ्यां रहितं हरिम् ।\nकृष्णमेवं प्रकुर्वीद ज्ञानगोपालविग्रहम् ।। ७३ ।।\n\nस्वर्णप्रभमुदाराङ्गमष्टबाहुं जगत्प्रभुम् ।\nइक्षुचापांकुशान्वेणुं शङ्खारिसुमसायकान् ।। ७४ ।।\n\nबिभ्रन्तं रमया श्लिष्टदिव्यमङ्गलविग्रहम् ।\nसर्वाभरणसंयुक्तं योगिनाममृतप्रदम् ।। ७५ ।।\n\nएवं सम्मोहनं कुर्यात्कृष्णं गोपालविग्रहम् ।\nगवां गोपकुमाराणां गोपीनां रक्षणायवै ।। ७६ ।।\n\nनगं गोवर्धनं नाम दधार भगवान् हरिः ।\nवामेनोद्धृतहस्तेन बिभ्रन्तं नगमुत्तमम् ।। ७७ ।।\n\nकटिन्यस्तान्य हस्तं च पद्महस्तमधापि वा ।\nशङ्खचक्रधरं देवङ्कुर्याच्चैव चतुर्भुजम् ।। ७८ ।।\n\nएवं कृष्णं प्रकुर्वीत गोवर्धनधरं हरिम् ।\nपुरा महति संग्रामे पार्थं रक्षितवान् हरिः ।। ७९ ।।\n\nपार्थं रथस्थितं कुर्याच्छरतूणीरसंयुतम् ।\nसमीक्षमाणं देवेशं स्यन्दनस्थं स्वपार्श्वगम् ।। ८० ।।\n\nश्यामवर्णं महाबाहु कृष्णमुद्बद्धकुन्तलम् ।\nबिभ्रन्तं दक्षिणे पाशं शङ्खं वामकरे तधा ।। ८१ ।।\n\nअर्जुनस्य मुखं वीक्ष्य स्मयमानं महारथम् ।\nएवं कृष्णं प्रकुर्वीत पार्थसारथिविग्रहम् ।। ८२ ।।\n\nवामजानुसमाकुञ्च्य दीर्घमन्यं प्रसार्य च ।\nतथै वाविथ्य सन्न्यस्य भूम्यां वामकरं पुरः ।। ८३ ।।\n\nआकुञ्चितान्यपादेव चासनस्थितिशोभिना ।\nअन्यहस्तेन संधार्य नवनीतं नवं नवम् ।। ८४ ।।\n\nमुहुरालोकयन्तं तद्दर्शनीयं विशेषतः ।\nएवं कृष्णं प्रकुर्वीत बालगौपालविग्रहम् ।। ८५ ।।\n\nपुरा संदर्तसमये संहृतेषु जगत्सु च ।\nवटपत्रे विनिद्राणो बभूव भगवान् हरिः ।। ८६ ।।\n\nवटपत्रे शयानं तु बालरूपं परात्परम् ।\nआकृष्य दक्षिणं पादं वामहस्तेन लीलया ।। ८७ ।।\n\nपादाङ्गुष्ठं मुखे न्यस्य धास्यन्तं हसिताननम् ।\nदक्षिणेन तु हस्तेन वहन्तं दक्षिणोरुकम् ।। ८८ ।।\n\nप्रसारितेतरपदं दिव्यालङ्कारशोभितम् ।\nवटपत्रं प्रकुर्वीत विशालं चाधराग्रकम् ।। ८९ ।।\n\nवटपत्रशयानं तु कृष्णमेवं प्रकल्पयेत् ।\nशङ्खचक्रगदापद्म पाशांकुशलसत्करम् ।। ९० ।।\n\nकराभ्यां वेणुमादाय धमन्तं सर्वमोहनम् ।\nसूर्यायुतशताभासं पीतांबरसुशोभितम् ।। ९१ ।।\n\nनानालङ्कारसुभगं सूर्यमण्डलसंस्थितम् ।\nएवं प्रकल्पयेत्कृष्णं महान्तं सर्वमोहनम् ।। ९२ ।।\n\nकृष्णरूपमसंख्यातंस्वेच्छारूपं तु कारयेत् ।\nकालीयमर्दनादौ तु नागकन्यादिकल्पनम् ।। ९३ ।।\n\nकल्पनं भोगभेदस्य चैवमादीन् प्रकल्पयेत् ।\nयुक्त्या बुद्ध्या च भक्त्या च यथा स्यान्मनसः प्रियम् ।। ९४ ।।\n\nएवं रूपं च कृत्वा तु तद्रूवं कौतुकं चरेत् ।\nअथवाकौतुकं बिंबं चतुर्भुजसमन्वितम् ।। ९५ ।।\n\nअभयं वरदं पूर्वं शङ्खचक्रधरं परम् ।\nएवं चतुर्भुजं कृत्वा स्थापनारंभमाचरेत् ।। ९६ ।।\n\nपूर्वोक्तयागशालायां पञ्चाग्नीन् परिकल्प्य च ।\nपैण्डरीके प्रधानाग्नौ हौत्रशंसनमाचरेत् ।। ९७ ।।\n\n\"कृष्णं नारायणं पुण्यं त्रिदशाधिपऽमत्यपि ।\n\"रुक्मिणीं सुंदरीं देवीं रमाऽमिति च रुक्मिणीम् ।। ९८ ।।\n\n\"सत्यरूपां सतीं चैव सन्नतीं च क्षमाऽमिति ।\nइत्येवमुक्त्वा चावाह्य गरुडं पूर्ववत्तधा ।। ९९ ।।\n\nआवाहनक्रमेणैव निरुप्याज्याहुतीर्यजेत् ।\n\"सत्यस्सत्यस्थऽ इत्युक्त्वा शतमष्टाधिकं यजेत् ।। १०० ।।\n\nश्रीभूम्योरिव कुर्याच्च रुक्मिणीसत्यभामयोः ।\nपूर्वोक्तेन विधानेन स्थापनादीनि कारयेत् ।। १०१ ।।\n\nकर्की\nयुगान्तसमये विष्णुः कर्की नाम भविष्यति ।\nखड्गखेटकहस्तस्तु म्लेच्छादीन् स हनिष्यति ।। १०२ ।।\n\nकूटे वा गोपुरे वापि पर्वताकृतिके ऽपि वा ।\nकल्किरूपं प्रतिष्ठाप्य विमाने तु समर्चयेत् ।। १०३ ।।\n\nमध्यमं दशतालेन भिन्नांजनचयप्रभम् ।\nअश्वाननं मुखं कुर्यादन्यच्चैव नराकृति ।। १०४ ।।\n\nचतुर्भुजं च हस्तेषु क्रमाच्चैवायुधान्यपि ।\nचक्रं शङ्खं च खड्गं च दधानं खेटकं तथा ।। १०५ ।।\n\nअथवा कल्पयेद्देवमश्वारूढं द्विबाहुकम् ।\nशुद्धस्फचिकसंकाशं खड्गखेटक धारिणम् ।। १०६ ।।\n\nअत्रैव कौतुकं कुर्याद्विष्णुरूपं चतुर्भुजम् ।\nपूर्वोक्तयागशालायां पञ्चाग्नीन् परिकल्प्य च ।। १०७ ।।\n\nपैण्डरीके प्रधानाग्नौ हौत्रशंसनमाचरेत् ।\n\"कर्किणं कामरूपं च विष्णुं संहारकारणम्ऽ ।। १०८ ।।\n\nएवमावाह्य विधिना निरुप्याज्याहुतीर्यजेत् ।\n\"धूर्नो वहन्ताऽ मित्युक्त्वा शतमष्टाधिकं यजेत् ।। १०९ ।।\n\nउत्सवस्नपनादीनि विष्णोरिव समाचरेत् ।\nविष्णोर्दशावताराणामेवं प्रोक्तं तु लक्षणम् ।। ११० ।।\n\nअनादिर्भगवान् कालो नास्य चान्तो ऽपि दृश्यते ।\nचक्रवत्परिवर्तन्ते सृष्टिस्थित्यन्तसंयमाः ।। १११ ।।\n\nअवताराश्च कीर्त्यन्ते भूयांसः परमात्मनः ।\nधर्मसंरक्षणार्थाय दुष्टसंशिक्षणाय च ।। ११२ ।।\n\nसद्य आविर्भवेद्विष्णुर्यत्र भक्तानुकंपया ।\nआविर्भावं तु तं विन्द्यात्प्रादुर्भावमथेतरत् ।। ११३ ।।\n\nआविर्भावन्तु मत्स्याद्याः पञ्च पञ्चेतरास्स्मृताः ।\nगजेन्द्रमोक्षणादीनप्याविर्भावान् प्रचक्षते ।। ११४ ।।\n\nअन्तराले तथा विष्णोर्दक्षिणोत्तरपार्श्वयोः ।\nकल्पयेद्रामकृष्णौ तु मुखमण्डप एव वा ।। ११५ ।।\n\nअथान्तर्मण्डपे वापि तथावरण मण्डपे ।\nसंस्थाप्य कौतुकं बेरं द्वयमेवेति के च न ।। ११६ ।।\n\nनारसिंहं वराहं च वामनं च त्रिविक्रमम् ।\nध्रुवबेरं विना कृत्वा कौतुकं लक्षणान्वितम् ।। ११७ ।।\n\nस्थापयित्वा तथा विष्णोः पूजयेदग्रमण्डपे ।\nमत्स्यकूर्मवराहाणां वामनस्य विशेषतः ।। ११८ ।।\n\nकौतुकं विष्णुरूपं तु कुर्याच्चैव चतुर्भुजम् ।\nध्रुवरूपं न कुर्वीत यथेष्टमितरत्रतु ।। ११९ ।।\n\nइति श्रीवैखानसे भगवच्छास्त्रे भृगुप्रोक्तायां संहितायां प्रकीर्णाधिकारे षोडशो ऽध्यायः\n\nअथ सप्तदशो ऽध्यायः।\n\nअथ सप्तदशो ऽध्यायः।अदिमूर्तिकल्पः\nअथ वक्ष्ये विशेषेण केशवादिविनिर्णयम् ।\nकेशवं तु प्रकुर्वीत सौम्यरूपं चतुर्भुजम् ।। १ ।।\n\nशङ्खचक्रगदापद्मधरं स्वर्णाभवे व च ।\nसर्वालङ्कारसंयुक्तं मुक्ताहारविभूषितम् ।। २ ।।\n\nस्थितमेवं प्रकुर्वीत देवीभ्यां सहितं प्रभुम् ।\nनारायणं प्रकुर्वीत घनश्यामं चतुर्भुजम् ।। ३ ।।\n\nशङ्खपद्मधकं देवं बिभ्रन्तं च गदामसिम् ।\nभूषितं मणिभूषाभिः वीतवाससमच्युतम् ।। ४ ।।\n\nप्रकुर्याच्च विशेषेण लक्ष्मीनारायणं शुभम् ।\nउत्तमं दशतालेन मानोन्मानप्रमाणतः ।। ५ ।।\n\nसिंहासने समासीनं दक्षिणांघ्रिं प्रसार्य च ।\nआसने निहितं वामं लक्षणं पूर्ववत्तथा ।। ६ ।।\n\nलक्ष्मीं सन्न्यस्य वामोरौ मुखे हर्षसमन्विताम् ।\nप्रसारितकरां देवीं पञ्चतालप्रमाणतः ।। ७ ।।\n\nप्राञ्जलीकृतहस्तां तां सर्वाभरणभूषिताम् ।\nवामेन तां परिष्वज्य दक्षिणेनाभयप्रदम् ।। ८ ।।\n\nअन्याभ्यां च कराभ्यां च शङ्खचक्रधरं परम् ।\nतार्क्ष्यंस्कन्धासनस्थं वा अन्यत्सर्वं च पूर्ववत् ।। ९ ।।\n\nतार्क्ष्यं नवार्धतालेन अर्धेषद्भृकुटिं? मुखम् ।\nदक्षिणोरौ स्थितां लक्ष्मीं केचिदिच्छन्तिसूरयः ।। १० ।।\n\nनागभोगे समासीनमेवं कुर्यात्तु वा हरिम् ।\nसप्तभिः पञ्चभिर्वापि फणैर्विस्तारितैर्युतम् ।। ११ ।।\n\nशेषं सम्यक्प्रकुर्वीत समुत्तुङ्गशरीरिणम् ।\nमाधवं चोत्पलनिभं चक्रचावगदासिभिः ।। १२ ।।\n\nचतुर्भुजधरं कुर्याच्चित्रमाल्यांबरं हरिम् ।\nगोविन्दं पाण्डुराभं च चतुर्भुजधरं हरिम् ।। १३ ।।\n\nगदाशङ्खारिपद्मानि बिभ्रन्तं कारयेद्बुधः ।\nविष्णुं नीलोत्पलाभन्तु शङ्खार्यब्जगदाभृतम् ।। १४ ।।\n\nसर्वाभरण संयुक्तं पीतवाससमच्युतम् ।\nरक्तोत्पलाभं कुर्वीत देवं तु मधुसूदनम् ।। १५ ।।\n\nशङ्खार्यब्जगदापाणिं चतुर्भुजमनामयम् ।\nत्रिविक्रमं नीलवर्णं शङ्खार्यब्जगदाभृतम् ।। १६ ।।\n\nचतुर्भुजधरं देवं सर्वाभरणभूषितम् ।\nवामनं मेघवर्णं तु चतुर्बाहुं महाबलम् ।। १७ ।।\n\nगदाशङ्खारिपद्मानि बिभ्रन्तं छलरूपिणम् ।\nअथ वा कारयेत्कुंभं दध्यन्नं च करद्वये ।। १८ ।।\n\nदधिवामनमाहुस्तं श्वेताभं द्विभुजं हरिम् ।\nअथ वा वटुरूपं तु धृत्वा दण्डकमण्डलू ।। १९ ।।\n\nस्वर्णच्छमि बालरूपं द्विभुजं कारयेद्धरिम् ।\nसितासिताभं कुर्वीत श्रीधरं तु चतुर्भुजम् ।। २० ।।\n\nकौमोदकीशङ्खचक्रपद्मधारिणमीश्वरम् ।\nहृषीकेशं प्रकुर्वीत श्यामाभं च चतुर्भुजम् ।। २१ ।।\n\nगदाशङ्खारिपद्मानि बिभ्रन्तं हरिमव्ययम् ।\nसितमेचकवर्णन्तु पद्मनाभं प्रकल्पयेत् ।। २२ ।।\n\nकौमोदकीचक्रपद्मशङ्खपाणिं रमाधवम् ।\nदामोदरं प्रकुर्वीत सितगौराभमीश्वरम् ।। २३ ।।\n\nपद्मशङ्खगदाचक्रधरं देवं चतुर्भुजम् ।\nसंकर्षणं तु कुर्वीत श्वेतवर्णं चतुर्भुजम् ।। २४ ।।\n\nशङ्खार्यब्जगदापाणिं सर्वाधारं सनातनम् ।\nवासुदेवं प्रकुर्वीत तरुणादित्यसन्निभम् ।। २५ ।।\n\nशङ्खचक्रगदापद्मधरं सर्वधरं विभुम् ।\nचन्द्राभं नवकुन्दाभमथ वा कालयेद्धरिम् ।। २६ ।।\n\nप्रद्युम्नं तु सुवर्णाभं कुर्याद्देवं चतुर्भुजम् ।\nचक्रशङ्खगदापद्मधरं देवं महाबलम् ।। २७ ।।\n\nअनिरुद्धं हिरण्याभं सर्वालङ्कारसंयुतम् ।\nशङ्खचक्रधनुःखड्गधरं देवेश्वरेश्वरम् ।। २८ ।।\n\nसितासिताभं कुर्वीत देवेशं पुरुषोत्तमम् ।\nशङ्खचक्रगदापद्मधरं देवं चतुर्भुजम् ।। २९ ।।\n\nअथोक्षजं प्रकुर्वीत शङ्खाभं च चतुर्भुजम् ।\nचक्रशङ्खगदापद्मधरं भूषणभूषितम् ।। ३० ।।\n\nनारसिंहं तु मेघाभं सर्वालङ्कारसंयुतम् ।\nशङ्खपद्मगदाचक्रधरं भक्ताभयप्रदम् ।। ३१ ।।\n\nसितमेचकवर्णं तु कुर्वीत विभुमच्युतम् ।\nगदाब्जचक्रशङ्खाङ्कं चतुर्भुजविराजितम् ।। ३२ ।।\n\nजनार्दनमुदाराङ्गं नीलवर्णं समाचरेत् ।\nचक्रशङ्खगदापद्मधरं देवं सनातनम् ।। ३३ ।।\n\nअथ वा कटिविन्यस्तवामहस्तं प्रकल्पयेत् ।\nउपेन्द्रं घनकृष्णाभं सर्वाभरणभूषितम् ।। ३४ ।।\n\nशङ्खचक्रगदापद्मधरं देवं जगत्प्रभुम् ।\nहरिं पाण्डुरकृष्णाभं सर्वालङ्कारशोभितम् ।। ३५ ।।\n\nशङ्खपद्मगदाचक्रधरं कुर्यान्मनोहरम् ।\nकृष्णं तु नीरदश्यामं पुण्डरीकनिभेक्षणम् ।। ३६ ।।\n\nशङ्खचक्रगदापद्मधरं कुर्याद्विचक्षणः ।\nसर्वेषां तु विमानानि विष्णोरुक्तवदाचरेत् ।। ३७ ।।\n\nसभ्यकुण्डे प्रधानाग्नौ हौत्रं तत्र प्रशंस्य च ।\n\"केशवं क्लेशसंहारं विष्णुं चैव परात्परम्ऽ ।। ३८ ।।\n\n\"नारायणं नरं विष्णुं नरकान्तकऽ मित्यपि ।\n\"माधवं पुण्डरीकाक्षं विष्णुं सर्वात्मकंऽ त्विति, ।। ३९ ।।\n\n\"गोविन्दं परमानन्दं विष्णुं चैव सनातनम्ऽ ।\n।विष्णुं व्यापिनमीशानं सर्वलोकाधिपं तथा ।। ४० ।।\n\n\"मधुसूदनमुद्योगं महान्तं विष्णुऽमित्यपि ।\n\"त्रिविक्रमं त्रिलोकेशं लोकाधारं सनातनम्ऽ ।। ४१ ।।\n\n\"वामनं वरदं चैव काश्यपिं चादितिप्रियम्ऽ ।\n\"श्रीधरं पुरुषं चेति विष्णुं श्रीवत्सवक्षसम्ऽ ।। ४२ ।।\n\n\"हृषीकेशं जगन्नाथं विष्णुं विश्वमयंऽ तथा ।\n\"पद्मनाभं सुरेशं च विष्णुं चैव जगत्पतिम्।ऽ ।। ४३ ।।\n\n\"दामोदरं सदाधारं विष्णुं प्रणवरूपिणम्ऽ ।\n\"संकर्षणं यदुवरं विष्णुं हलधरऽन्तथा ।। ४४ ।।\n\n\"वासुदेवं पुण्यमूर्तिं भद्रेशं पुण्यरूपिणम्ऽ ।\n\"प्रद्युम्नं जगदीशानं विष्णु पुण्यात्मकंऽ तथा ।। ४५ ।।\n\n\"अनिरुद्धं महान्तं च वैराग्यं सर्वतेजसम्ऽ ।\n\"पुरुषोत्तममानन्दं विष्णुं पञ्चात्मकंऽ तथा ।। ४६ ।।\n\n\"अधोक्षजमनादिं च विष्णुं व्यापकऽ मित्यपि ।\n\"नारसिंहं तपोनाथं महाविष्णुं महाबलम्ऽ ।। ४७ ।।\n\n\"अच्युतं चापरिमितमैश्वर्यं श्रीपतिंऽ तथा ।\n।जनार्दनमनाद्यन्तं विष्णुं तेजोमयंऽ तथा ।। ४८ ।।\n\n\"उपेन्द्रमिन्द्रावरजं विष्णुं वैकुण्ठऽमित्यपि ।\n\"हरिं पापहरं चेति विष्णुं मङ्गलविग्रहम् ।। ४९ ।।\n\n\"कृष्णं नारायणं पुण्यं त्रिदशाधिपऽमित्यपि ।\nआवाह्य तु क्रमेणैव निरुप्याज्याहुतीर्यजेत् ।। ५० ।।\n\n\"विष्णोर्नुकाऽदभिष्षड्भि\"रतोदेवाऽदभिस्तथा ।\nकेशवादिद्वादशानां मन्त्रैर्द्वादशभिर्हुनेत् ।। ५१ ।।\n\nनारसिंहस्य कृष्णस्य मन्त्रः पूर्वमुदीरितः ।\nइतरेषां दशानां तु दशमन्त्राः प्रकीर्तिताः ।। ५२ ।।\n\n\"विष्णुस्सर्वेषाऽमित्यादि \"यं यज्ञैऽरन्तमीरिताः ।\nतं तं देवं समुद्दिश्य तत्तन्मन्त्रेण चात्वरः ।। ५३ ।।\n\nशतमष्टाधिकं हुत्वा शेषं पूर्ववदाचरेत् ।\nएवं सर्वत्र कुर्वीत देवीभ्यां सहितं विभुम् ।। ५४ ।।\n\nतद्रूपं कौतुकं कुर्यात्सर्वलक्षणलक्षितम् ।\nकर्षणादिक्रियास्सर्वा विष्णोरिन समाचरेत् ।। ५५ ।।\n\nलक्ष्मीकल्पः\nअथ वक्ष्ये विशेषेण लक्ष्मीस्थापनमुत्तमम् ।\nअष्टधा प्रोच्यते लक्ष्मीः प्रथमा त्वनपायिनी ।। ५६ ।।\n\nविष्णोर्वक्षस्थ्सलेकार्या सर्वालङ्कारसंयुता ।\nदक्षस्तनस्योर्ध्वभागे वह्न्यश्रेदिव्यमण्डले ।। ५७ ।।\n\nपद्ममध्ये समासीनां पद्मद्वयकराञ्चिताम् ।\nवरदाभयहस्तां च मन्दस्मित मुखांबुजाम् ।। ५८ ।।\n\nएवं रूपां प्रकुर्वीत योगलक्ष्मीस्तुसा मता ।\nयोगलक्ष्मीं प्रतिष्ठाप्य श्रीकामस्सम्यगर्चयेत् ।। ५९ ।।\n\nदेवेशेन समं कुर्यादस्यास्थ्चापनमुत्तमम् ।\nकालान्तरे प्रकुर्याच्छेद्धेमरूप्यादिना पुनः ।। ६० ।।\n\nकृत्वा श्रीवत्सरूपं तु धारयेद्विष्णुमव्ययम् ।\nतत्तद्बिंबानुरूपं च कुर्याच्छ्रीवत्सलक्षणम् ।। ६१ ।।\n\nभोगलक्ष्म्यस्समाख्याता श्श्रीभूनीलाः क्रमादिमाः ।\nध्रुवादिषु तु बेरेषु श्रीभूम्यौ देवपाशन्व्गे ।। ६२ ।।\n\nवैकुण्ठमार्गसंचारा नीला नित्यसमाश्रिता ।\nश्रीभूम्योस्थ्सापनं पूर्वं देवेशेन सहोदितम् ।। ६३ ।।\n\nदेवीभ्यां रहिते देवे कुर्यात्कालान्तरे पुनः ।\nपृधक्प्रतिष्ठां श्रीभूम्योः कुर्यादाङ्गिरसोक्तिवत् ।। ६४ ।।\n\nवीरलक्ष्मीरिति प्रोक्ता पृथगालयसंगता ।\nअलयाद्दक्षिणे पार्श्वेकुर्यात्तु पृथगालयम् ।। ६५ ।।\n\nदशतालेन मानेन कुर्याद्देवीन सलक्षणाम् ।\nपद्मद्वयकरां चैव वन्दा भयधारिणीम् ।। ६६ ।।\n\nकिरीटमुकुचोपेतां सर्वालङ्कारशोभितम् ।\nपद्मासने समासीनां हेमाभां सर्वमङ्गलाम् ।। ६७ ।।\n\nगोदामन्यां प्रकुर्वीत लक्ष्मीं तु विजयाभिधाम् ।\nनवतालें मानेन कुर्यादन्यालयाश्रिताम् ।। ६८ ।।\n\nदक्षिणेन तु हस्तेन कल्हारं दधतीं तथा ।\nप्रसारितेतरकरां बद्धधम्मिल्लशोभिनीम् ।। ६९ ।।\n\nसर्वालङ्कारसंयुक्तां तिष्ठन्तीमेव कारयेत् ।\nगोदा भूम्यंशजा प्रोक्ता तन्मन्त्रेणाचरेत्क्रियाः ।। ७० ।।\n\nपाकलक्ष्मीस्समाख्याता पचनालयसंगता ।\nअष्टतालेन मानेन कुर्यात्तां पचनालये ।। ७१ ।।\n\nपद्मद्वयाञ्चितकरां वरदाभयधारिणीम् ।\nआसीनां वाथ तिष्ठन्तीं कुर्याद्भूषणभूषिताम् ।। ७२ ।।\n\nद्वितीय मण्डपद्वारे द्वारलक्ष्मीं समाचरेत् ।\nपतङ्गपट्टिकामध्ये सर्वालङ्कारशोभिताम् ।। ७३ ।।\n\nपद्मद्वयाञ्चितकरां वरदाभयधारिणीम् ।\nपद्मासने समासीनां किरीटादिविभूषिताम् ।। ७४ ।।\n\nगजै तु पाशन्व्योःकुर्याद्धेमकुंभकरौ पुनः ।\nसिंचन्तौ तौ महालक्ष्मीं कुर्यात्कुंभजलैस्तथा ।। ७५ ।।\n\nश्रीभूम्योर्वीरविजयलक्ष्म्योरेव विधीयते ।\nध्रवबेरानुरूपेण बेरान्तरसमर्चनम् ।। ७६ ।।\n\nतद्रूपं कौतुकं कुर्यादुत्सवादि यथेच्छया ।\nअन्यासांनैव कुर्वीत ध्रुवार्चामेव कारयेत् ।। ७७ ।।\n\nपैण्डरीके प्रधानाग्नौ हौत्रं तत्र प्रशंस्य च ।\nश्रीभूम्योर्मूर्तिमन्त्रैश्च क्रमेणावाहनादिकम् ।। ७८ ।।\n\n\"गोदां कृष्णप्रियां लक्ष्मीं रुक्मिणीऽमिति चाह्वयेत् ।\nआवाहनक्रमेणैव तन्मन्त्रैर्जुहुयात्क्ररूत् ।। ७९ ।।\n\nप्रतिष्ठोक्तक्रमेणैव सर्वं पूर्ववदाचरेत् ।\nनवषट्पञ्चमूर्तीनां विमानस्यालयस्य च ।। ८० ।।\n\nद्विमूर्तिस्थापनं तद्वत्रिमूर्तस्थापनं तथा ।\nअन्येषां परिवाराणां स्थापनं विधिवच्चरेत् ।। ८१ ।।\n\nयद्यत्समर्प्यते वस्तु देवेशस्य तु मन्दिरे ।\nतत्तत्सर्वं विधानेन प्रतिष्ठाप्य समर्पयेत् ।। ८२ ।।\n\nअसंस्कृतं तु न ग्राह्यं न तद्देवप्रियं भवेत् ।\nभूषणानि च वा सांसि पात्राण्यन्यत्परिच्छदम् ।। ८३ ।।\n\nबेरालङ्कारयोग्यानि धामालङ्करणानि च ।\nयथाहंन् संस्कृतान्येव गृह्णीयात्सफलं भवेत् ।। ८४ ।।\n\nतत्तद्द्रव्याधिदैवत्यं देवतामूर्तिमन्त्रकम् ।\nजुहुयात्सर्वमन्यच्च प्रतिष्ठोक्तवदाचरेत् ।। ८५ ।।\n\nद्रव्याधिदेवताकल्बस्सम्यगुक्तो मयाखिले ।। ८६ ।।\n\nइति श्रीवैखानसे भगवच्छास्त्रे भृसुप्रोक्तायां संहितायां प्रकीर्णाधिकारे सप्तदशो ऽध्यायः\n\nअथाष्टादशो ऽध्यायः।\n\nभगवदर्चनम्\nअथ वक्ष्ये विशेषेण विष्णोरर्चनमुत्तमम् ।\n\"प्रवः पान्तमऽन्धेत्यादि श्रुतिभिर्विहितं तथा ।। १ ।।\n\nयच्चोक्तं गुरुणा सूत्रे समासेन महर्षिणा ।\nतेनैव विवृतं शास्त्रे सार्धकोटी प्रमाणतः ।। २ ।।\n\nअस्माभिस्तु सुसंक्षिप्तं चातुर्लक्षप्रमाणतः ।\nतदर्चनक्रमं वक्ष्ये श्रुणुध्वमृषिसत्तमाः ।। ३ ।।\n\nवैखानसेन सूत्रेण निषेकादि क्रियान्वितः ।\nऋत्विगुक्तगुणोपेतस्सुपुष्टाङ्गस्समाहितः ।। ४ ।।\n\nगृहस्थो ब्रह्मचारी वा भक्त्यैवार्ऽचनमाचरेत् ।\nद्रव्यैरनेकैस्संपाद्यं तथानन्तोपचारकैः ।। ५ ।।\n\nआशक्यं विधिवत्कर्तुं ब्रह्माद्यैरपि पूजनम् ।\nमनुष्यैःकिमुवक्तव्यं दरिद्रैरदृढात्मभिः ।। ६ ।।\n\nयथाशक्ति ततः कुर्यात्तस्माद्बहुभिरर्चकैः ।\nबहुभिः परिचारैश्च तथै वान्यपदार्थिभिः ।। ७ ।।\n\nनिर्वर्त्यं पूजनं विष्णोश्श्रद्धाभक्तिसमन्वितैः ।\nतस्मान्नवविधा ग्राह्या अर्चकाः परिचारकाः ।। ८ ।।\n\nउत्तमे तूत्तमं प्रोक्तमर्चकानान्तु विंशतिः ।\nअशीतिः परिचाराणामुत्तमे मध्यमं ततः ।। ९ ।।\n\nपरिचाराणां चतुष्षष्टिदर्चकाष्षोडश स्मृताः ।\nउत्तमे त्वधमं प्रोक्तमर्चका द्वादश स्मृताः ।। १० ।।\n\nपञ्चाशत्परिचाराश्च मध्यमे चोत्तमं पुनः ।\nचत्वारिंशत्परिचराः पूजकाश्चाष्टकीर्तिताः ।। ११ ।।\n\nमध्यमे मध्यमं प्रोक्तमचन्काष्षडुदीरिताः ।\nपञ्चविंशत्परिचरा मध्यमे त्वधमं पुनः ।। १२ ।।\n\nचत्वारः पूजकास्तत्र परिचारास्तु षोडश ।\nत्रयोर्ऽचकाः परिचरा नव स्युरधमोत्तमे ।। १३ ।।\n\nपूजकौ द्वौपरिचराश्चत्वारो ऽधममध्यमे ।\nएकोर्ऽचकः परिचरौ द्वौप्रोक्तावधमाधमे ।। १४ ।।\n\nआचार्यस्स्यादुपद्रष्टा देवस्सान्निध्यकारकः ।\nअर्चनाद्यखिलं कार्यं तन्नियोगेन कारयेत् ।। १५ ।।\n\nस हि कार्यस्य निर्णेता गोप्ताधर्मस्यदेशिकः ।\nअर्चको देवदेवस्य कुर्यान्मन्त्रासनादिषु ।। १६ ।।\n\nउपचाराननन्तांश्च विधिना शास्त्रचोदितान् ।\nअर्चकस्य सहायन्तु किङ्करः परिचारकः ।। १७ ।।\n\nबहुकार्यकराश्चैते ग्राह्यास्तु परिचारकाः ।\nसम्माजन्नकरश्चैव तथा स्यादुपलेपकः ।। १८ ।।\n\nदीपोद्दीपयिता चौव पोत्रशोधनकारकः ।\nपानीय वाहकश्चैव पुष्पापचयकारकः ।। १९ ।।\n\nधूपदीपादिकर्ता च गन्धपेषणतत्परः ।\nतत्तत्परिच्छदाहर्ता तथैव बलिवाहकः ।। २० ।।\n\nएवमादीनि कार्याणि कुर्वन्ति परिचारकाः ।\nपाचकः परिचारस्स्यात्पचनालयसंगतः ।। २१ ।।\n\nहविष्पाकविधानज्ञश्शौचाचारपरायणः ।\nएतान्वैखानसानेव वृणेत्सर्वान् पदार्थिनः ।। २२ ।।\n\nअलाभे तत्र सर्वेषामाचार्यं चार्चकान्पुसः ।\nवैखानसानेव वृणन्नक्युदर्यादन्यसूत्रिणः ।। २३ ।।\n\nअवैखानस विप्रस्तु पूजयेदालये हरिम् ।\nस वै देवलको नाम सर्व कर्मबहिष्कृतः ।। २४ ।।\n\nपरिचारांन्तु वृणुयादलाभे त्वन्यसूत्रिणः ।\nदीक्षितानेवसद्वृत्तानागमोक्तविधानतः ।। २५ ।।\n\nयजमानस्सदाध्यात्मरतो मोक्षार्थचिन्तकः ।\nधनी सर्वसमस्त्यागी भक्तियुक्तः प्रसन्नधीः ।। २६ ।।\n\nशास्त्रोक्तेन विधानेन विष्णुलाञ्छनलाञ्छितः ।\nदेवस्य नित्यपूजार्थमुत्सवार्थं विशेषतः ।। २७ ।।\n\nतथान्यविभवार्थं च दापयेद्धनसंचयम् ।\nआचार्याज्ञाप्रतीक्षस्स्यातॄजके हितचिन्तकः ।। २८ ।।\n\nपरिचारे प्रसन्नश्च किङ्करेषु दयापरः ।\nतीर्थप्रसादसेवी च निर्माल्येषु कृतादरः ।। २९ ।।\n\nइति लक्षणसंपन्नाः प्रभवन्त्यालयार्चने ।\nअथार्चकः प्रमन्नात्मा पञ्चकालपरायणः ।। ३० ।।\n\nब्राह्मेमुहूर्ते चोद्थाय नारायणमनुस्मरेत् ।\nकृत्वा सूत्रोक्तविधिना शौचादीनि यथाविधि ।। ३१ ।।\n\nस्नात्वा स्नानविधानेन धृत्वा धौतांबरे पुनः ।\nऊर्ध्वपुण्ड्राणि संधार्य विधिना केशवादिभिः ।। ३२ ।।\n\nधृत्वा पवित्रपद्माक्षतुलसीमणिमालिकाः ।\nधृत्वोभयपवित्रे च तथा सन्ध्यामुपास्य च ।। ३३ ।।\n\nउष्णीषेण च पञ्चागभूषणैन्सुविभूषितः ।\nसमाप्य नित्यकर्माणि महामन्त्रादिकं जपन् ।। ३४ ।।\n\nअरुणं तु जपित्वैव नारायणमतः परम् ।\nप्रणम्य यन्त्रिकाञ्चैव कराभ्यां परिगृह्य च ।। ३५ ।।\n\nबाह्वोश्शिरसि वा न्यस्य भक्त्या परमया युतः ।\nसंगतः परिचारैश्च यजमानेन सादरम् ।। ३६ ।।\n\nसर्ववाद्य समायुक्तः सर्वमङ्गलशोभितः ।\nक्रममाणश्शनैर्विद्वान् देवागारं प्रति व्रजेत् ।। ३७ ।।\n\n\"प्रतद्विष्णुऽरिति प्रोच्य चालयं परितःक्रमात् ।\nयुग्मप्रदक्षिणं कुर्याद्देव देवमनुस्मरन् ।। ३८ ।।\n\nयुग्मप्रदक्षिणं कुर्यादयुग्मं त्वाभिचारिकम् ।\nआयुग्मं तु परीत्यापि तथायुग्मं प्रणम्य च ।। ३९ ।।\n\nप्रेक्षेतोद्यन्तमादित्यं जपेद्द्वादशसूक्तकम् ।\nछायालङ्घनदोषन्तु न तत्र स्यात्प्रदक्षिणे ।। ४० ।।\n\nदेवागारं प्रविश्यैव तत्तन्मन्त्रमनुस्मरन् ।\nद्वारदेवान् प्रणम्याथ निरस्तं रक्षमस्त्रतः ।। ४१ ।।\n\nगृहीत्वा यन्त्रिकां चैव \"हिरण्यपाणिऽ मुच्चरन् ।\nकवाटे तु सुसंयोज्य \"दिवंऽ वीति समुच्चरन् ।। ४२ ।।\n\nकवाटोद्घायनं कृत्वा प्रविशेदन्तरं बुधः ।\n\"अतो देवाऽ इतिप्रोच्य देवं वीक्ष्यप्रणम्य च ।। ४३ ।।\n\nपरिचारकमाहूय दीपानुद्दीपयेत्क्रमात् ।\nप्रणवं मन्त्रमुच्चार्य तत्र कार्यं समाचरेत् ।। ४४ ।।\n\nत्रिस्संप्रहार्य पाणिभ्यां \"शाम्यन्त्विऽत्यादि चोच्चरन् ।\nआदर्शं गाश्च कन्याश्च हस्त्यश्वादीन् शुभोदयान् ।। ४५ ।।\n\nब्राह्मणान्वेदविदुषो नर्तकांश्चैव गायकान् ।\nदेवस्य पुरतस्थ्साप्य मुखमण्डप एवचा ।। ४६ ।।\n\nप्रच्छन्न पटमुद्वास्य कृत्वा नीराजनं तथा ।\nसर्ववाद्यसमायुक्तं दर्शयेद्धरये मुदा ।। ४७ ।।\n\nधारोष्णं चैव गोक्षीरं नवनीतं सशर्करम् ।\nदेवेशाय निवेद्याथ कुर्याद्यवनिकां पुनः ।। ४८ ।।\n\n\"भूः प्रपद्येऽ समुच्चार्य देवेशं प्रणमेन्मुहुः ।\n\"परं रंऽहीति मन्त्रेण शयनस्थं श्रियःपतिम् ।। ४९ ।।\n\n\"भूरसी भूऽरिति प्रोच्य जीवस्थाने निवेशयेत् ।\nतस्मिन् कालेतु ये भक्त्या सेवन्ते पुरुषोत्तमम् ।। ५० ।।\n\nतेषां पुण्यफलं वक्तुं न शक्यं त्रिदशैरपि ।\nततश्शिष्यं समाहूय विनयान्वितमादरात् ।। ५१ ।।\n\nसम्मार्जनादिकर्माणि गुरुस्तस्मै समादिशेत् ।\n\"अव धूतिऽमिति प्रोच्य गर्भगेहादि सर्वतः ।। ५२ ।।\n\nमार्जन्या मार्जयेच्छिष्यः प्रादक्षिण्यक्रमेण वै ।\nपांस्वादीन् परिहृत्यापि प्राकारान्तं च सर्वशः ।। ५३ ।।\n\n\"आशाऽस्विति समुच्चार्य गोमयेनोपलेपयेत् ।\nपञ्चगव्यैस्तु संप्रोक्ष्य रङ्गवल्लीस्समाचरेत् ।। ५४ ।।\n\n\"आ मा वाजस्यऽ मन्त्रेण यथोक्तेन विधानतः ।\nसर्वण्यपि च पात्राणि शोधयेत्सुमनोरमे ।। ५५ ।।\n\nतो यसंग्रहणार्थं तु नियुक्तः पूजकेन तु ।\nघटमादाय शिष्यस्तु \"दुहतां दिवऽमुच्चरन् ।। ५६ ।।\n\nनदीतटाककूपानां पूर्वालाभे परं व्रजेत् ।\nउपस्थाय जलं स्मृत्वा जाह्नवीं लोकपावनीम् ।। ५७ ।।\n\n\"आज्यमभिगृह्णाऽमीति चाप्पवित्रेण वाससा ।\nगृहीत्वोत्पूतमाधावं गायत्रीमुच्चरन् पुनः ।। ५८ ।।\n\nअलङ्कृत्यघटं सम्यक् क्षौमेनाच्छाद्य तन्मुखम् ।\nगजे शिरसि वा क्षिप्त्वा सर्ववाद्यसमायुतम् ।। ५९ ।।\n\nपुनरालयमाविश्य कृत्वा चैव प्रदक्षिणम् ।\nसोमं राजानमुच्चार्य गर्भगेहे तु दक्षिणे ।। ६० ।।\n\nविन्यसेच्च ततः कुंभं त्रिपादोपरि शोभिते ।\nएलोशीरादिचाहृत्य गन्धद्रव्यं यथाविधि ।। ६१ ।।\n\nदद्यादर्चकहस्ते तु गृहीत्वा तत्तु पूजकः ।\nपूर्णकुंभे तु निक्षिप्यतोयं तदधिवासयेत् ।। ६२ ।।\n\nअलाभे कुशदूर्वैर्वा तुलसीदलमिश्रितैः ।\nअभिमृश्य ततः कुंभ \"मिदमापश्शिवाऽइति ।। ६३ ।।\n\nसूत्रोक्तविधिना कृत्वा पुण्याहं विधिवत्तदा ।\n\"शुचि वो हव्यऽमन्त्रेण संभारान् प्रोक्षयेत्क्रमात् ।। ६४ ।।\n\nशोधयित्वातु निर्माल्यं \"नश्यस्तु जगताऽमिति ।\n\"अहमेवेदऽमुक्त्वा तु पीठपुष्पं च शोधयेत् ।। ६५ ।।\n\n\"पूतस्तस्यऽ समुच्चार्य वेदिमद्भिस्सुशोधयेत् ।\nध्रुवस्य पादपुष्पस्तु विष्णुगायत्रिया तथा ।। ६६ ।।\n\nपञ्चभिर्मूर्ति मन्त्रैश्च दत्वा देवं प्रणम्य च ।\nदेवनिर्माल्यशेषेण विष्वक्सेनं विभूष्य च ।। ६७ ।।\n\nअन्यन्निर्माल्यमादाय शुचिस्थाने ऽप्सु वा क्षिवेत् ।\nपूजनार्थांश्च संभारान् यथाशक्ति सुसंभरेत् ।। ६८ ।।\n\nततस्समाहितो भूत्वासंभारार्चनमारभेत् ।\nतत्तत्थ्सानेषु पात्राणि यथार्हं स्थापयेद्बुधः ।। ६९ ।।\n\nस्नानार्थमग्निकोणे स्यादर्घ्यर्थं नैरृते ऽपि च ।\nपाद्यार्थं वायुदेशे स्यादाचमार्थमथेशके ।। ७० ।।\n\nशुद्ध्यर्थमेकं मध्ये तु पञ्चपात्रमिदं क्रमात् ।\nत्रिपादोपरे निक्षिप्ते विशाले ताम्रभाजने ।। ७१ ।।\n\n\"अग्निश्शुऽचीति मन्त्रेण स्थापयेच्च हरिं स्मरन् ।\nकुर्याच्च पात्रसंस्कारं शोषणादि यथाविधि ।। ७२ ।।\n\nउद्धरिण्यां गृहीत्वातु प्रणवेन जलं तदा ।\nनिक्षिप्य तुलसीं तस्यां पुष्पं वा धारणं चरेत् ।। ७३ ।।\n\nवारिकुंभमुखे ब्रह्मा तदधो रुद्र ईरितः ।\nवरुणस्तु जले ध्येयस्तथै वावाहनं चरेत् ।। ७४ ।।\n\nत्रिपादे चन्द्रमावाह्य चादित्यं चोर्ध्वभाजने ।\nवसिष्ठसोमयज्ञाङ्गानिन्दुं मन्द्रं क्रमेणवै ।। ७५ ।।\n\nआग्नेयादिक्रमेणैव पञ्चपात्रेषु चाह्वयेत् ।\nकर्पूरोशीरकं चैव गन्धानेलालवङ्गकम् ।। ७६ ।।\n\nस्नानद्रव्यमिदं प्रोक्तं स्नानपात्रे तुनिक्षिपेत् ।\nविष्णुपर्णं पद्मदलं दूर्वां श्यामाकमेव च ।। ७७ ।।\n\nप्राद्यद्रव्याणिसंपाद्य पाद्यपात्रे तु निक्षिपेत् ।\nकुशाक्षततिलव्रीहियवमाषांस्तथैव च ।। ७८ ।।\n\nप्रियङ्गूंश्चैव सिद्धार्थानर्घ्यपात्रे तु निक्षिपेत् ।\nएलोशीरलवङ्गादिं स्तक्कोलानीति च क्रमात्, ।। ७९ ।।\n\nक्षिपेदाचामपात्रे तु शुद्धतोये ततःक्रमात् ।\nपुष्पाणि गन्धान्विन्यस्येद्यथालाभमथापिवा ।। ८० ।।\n\nअलाभेतत्तदुच्चार्य तुलसीं वा विनिक्षिपेत् ।\n\"धाराऽस्विति च मन्त्रेण पात्राण्यद्भिः प्रपूरयेत् ।। ८१ ।।\n\n\"इदमापश्शिवाःऽ प्रोच्य सुरभिमुद्रां प्रदर्श्य च ।\nपात्राभिमन्त्रणं कुर्याद्दसदिग्बन्धनं चरेत् ।। ८२ ।।\n\nविष्णुगायत्रीमुच्चार्य तत्रकार्यं समाचरेत् ।\nघण्टायां चैव ब्रह्माणं नादे वेदान्समर्चयेत् ।। ८३ ।।\n\nतज्जिह्वायां षडास्यस्तुसूत्रेनागान्त्समर्चयेत् ऊर्ध्वेवीशं च शङ्खारी पार्श्वयोस्तस्यचार्चयेत् ।। ८४ ।।\n\nनाले चैव महादेवमिति घण्टाधिदेवताः ।\nत्रिपादस्योत्तरेस्थाप्य विमलन्तु पतद्ग्रहे ।। ८५ ।।\n\nवरुणं शङ्खकुक्षौ तु मूले तु पृथिवीं तथा ।\nधारायां सर्वतीर्थांश्च शङ्खे चन्द्रं समर्चयेत् ।। ८६ ।।\n\nउद्धरिण्यां च पानीयपात्रे सोममथार्चयेत् ।\nआसने धर्ममावाह्यप्लोते त्वष्टारमेव च ।। ८७ ।।\n\nअंबरे सूर्यमावाह्य चोत्तरीये निशाकरम् ।\nभूषणे षण्मुखं चैव यज्ञसूत्रे निशाकरम् ।। ८८ ।।\n\nपुष्पे पुल्लं तथा गन्धे मुखवासे च मेदिनीम् ।\nअक्षते काश्यपं धूपे बृहस्पतिमधाह्वायेत् ।। ८९ ।।\n\nदीपे श्रियं घृते सामतैले पितॄन्त्समर्चयेत् ।\nउपधाने तथाछत्रे पादुके शेषमर्चयेत् ।। ९० ।।\n\nयन्त्रिकायां च मार्ताण्डं सिद्धार्थे सोममर्चयेत् ।\nकुशाग्रे जाह्नवीं चैव तिलेषु पितृदेवताः ।। ९१ ।।\n\nतण्डुले रविमावाह्य दध्नि चावाहयेद्यजुः ।\nक्षीरे ऽथर्वाणमावाह्य मधुपर्के ऋचं तथा ।। ९२ ।।\n\nमात्रायां शर्वमावाह्य हविःपात्रे दिवाकरम् ।\nहविष्णु पद्मगर्भं च पानपात्रे निशाकरम् ।। ९३ ।।\n\nउपहारादिपात्रेषु दिवाकरमथार्चयेत् ।\nज्येष्ठामावाह्य मार्जन्यां नर्तकेशर्वमर्चयेत् ।। ९४ ।।\n\nगायके सामवेदं च नन्दीशं वादकेर्ऽचयेत् ।\nपाञ्चजन्यं च शङ्खे तु गणिकास्वप्चरस्त्स्रियः ।। ९५ ।।\n\nगरुडं परिचारेषु समावाह्य ततः क्रमात् ।\nअनुक्तेषु तु द्रव्येषु विष्णुमावाह्य कारयेत् ।। ९६ ।।\n\nतत्तद्द्रव्याधिपे स्मृत्वातत्तद्द्रव्यसमीपतः ।\nतत्तद्द्रव्यधरत्वेन चतुर्भिर्विग्रहैर्यजेत् ।। ९७ ।।\n\nतत्तत्कर्मसु काले वै यथार्हमुपयोजयेत् ।\nतत्काले प्यथ वावाह्यतस्मिन् कर्मणि योजयेत् ।। ९८ ।।\n\nततोर्ऽचकः प्रसन्नात्माध्यात्वात्मानं जनार्दनम् ।\nदेवस्य दक्षिणेभागे कूर्मपीठे समाहितः ।। ९९ ।।\n\nबिंबार्हं संस्थितो वापि समासीनो ऽथ वा पुनः ।\nध्यात्वा ध्यानविधानेन जप्त्वाचार्यपलंपराम् ।। १०० ।।\n\nयोगशास्त्रोक्तमागेन्ण प्राणायामादिकं चरेत् ।\nभूतशुद्धिं विधायादौ न्यासानन्यान्त्समाचरेत् ।। १०१ ।।\n\nअकारादिक्षकारान्तमक्षराणि यथाविधि ।\nसर्वत्र सन्धिषु न्यस्य ब्रह्मन्यासं समाचरेत् ।। १०२ ।।\n\n\"ब्रह्म ब्रह्मन्तरात्मेऽति हृदयं चाभिमर्शयेत् ।\n\"द्यौर्द्यैरऽसीति चोच्चार्य मूर्धानं चाभिमर्शयेत् ।। १०३ ।।\n\n\"शिखे उद्वर्तयाऽमीति स्पृशेच्चैव शिखां तथा ।\n\"देवानामायुधैऽरुक्त्वा कवचं बन्धयेत्ततः ।। १०४ ।।\n\n\"नारायणाय विद्महऽ इति दशदिग्भन्धनं चरेत् ।\n\"सुदर्शनमऽभीत्युक्त्वा दक्षिणे तु सुदर्शनम् ।। १०५ ।।\n\n\"रविपाऽमिति वामे च शङ्खं च बिभृयात्करे ।\n\"सूर्योसि च द्रो ऽसीऽत्युक्त्वा नेत्रयोर्दक्षवामयोः ।। १०६ ।।\n\nसूर्याचन्द्रमसोश्चैव मण्डले सन्न्यसेद्बुधः ।\n\"अहुरण्यं विधिं यज्ञं ब्रह्माणं देवेन्द्रऽमित्यपि ।। १०७ ।।\n\nअङ्गुष्ठादिकनिष्ठान्तं करन्यासं समाचरेत् ।\n\"अन्तरस्मिन्निमऽइति ब्रह्माणं च हृदि न्यसेत् ।। १०८ ।।\n\nप्राणानायम्य संकल्प्य तिथिवारादिकीर्तयेत् ।\nततो मन्त्रासनं विद्वान् संकल्प्य च यथाविधि ।। १०९ ।।\n\n\"प्रतद्विष्मुस्सवतऽइति इति त\"थास्त्वासनऽमित्यपि ।\nपुष्पदभन्कुशेष्वेकं पीठान्ते चासनं ददेत् ।। ११० ।।\n\n\"विश्वाधिकानाऽमित्युक्त्वा स्वागतं तु समाचरेत् ।\n\"मनो ऽभिमन्ताऽमन्त्रेण देवेशमनुमान्य च ।। १११ ।।\n\n\"त्रीणि पऽदेति मन्त्रेण दद्यात्पाद्यं पदद्वये ।\n\"आमावाजस्यऽमन्त्रेण स्पृश्यमघंन्य् प्रदाय च ।। ११२ ।।\n\nदेवस्य दक्षिणे हस्ते स्पृश्यं स्सृश्याघन्य्मुच्यते ।\n\"शन्नोदेवीऽरिति प्रोच्य दद्यादाचमनीयकम् ।। ११३ ।।\n\n\"देवस्यऽत्वेति मन्त्रेण चादर्शं दर्शयेत्ततः ।\nअन्नाद्याय समुच्चार्य दन्तधावनमाचरेत् ।। ११४ ।।\n\nहिरण्मयं वा रौप्यं वा दन्तकाष्ठं षडङ्गुलम् ।\nजौदुंबरं वा संपाद्य यथालाभं समाचरेत् ।। ११५ ।।\n\n\"इदं ब्रऽह्मेति मन्त्रेण जिह्माशोधनमाचरेत् ।\n\"यन्मे गर्भेऽसमुच्चार्य गण्डूषं क्षालनं तथा ।। ११६ ।।\n\n\"शन्नोदेवीऽरिति प्रोच्य दद्यादाचमनं ततः ।\n\"विचक्रमेऽ नमुच्चार्य मुखवासं प्रदापयेत् ।। ११७ ।।\n\nपूर्ववस्त्रं विसृज्यैव परिधाप्यान्यवाससा ।\nग्रीवायाः पृष्ठतः कुर्यादवकुण्ठनमादरात् ।। ११८ ।।\n\nकेशान्विकीर्य मन्त्रज्ञो वामभागे च सुस्थितः ।\n\"उवानहाऽविति प्रोच्य पुरस्तात्पादुकेन्यसेत् ।। ११९ ।।\n\n\"भूःप्रपद्येऽ समुच्चार्य प्रणम्य जगतां पतिम् ।\n\"पर ब्रऽह्मेति मन्त्रेण समादाय तु कौतुकम् ।। १२० ।।\n\nस्वस्तिसूक्तं ततो जप्त्वा \"प्रतद्विष्णुऽरिति ब्रुवन् ।\nस्नानपीठे सुसंस्थाप्य पाद्यमाचमनं ददेत् ।। १२१ ।।\n\nअतो देवादिमन्त्रैस्तु तैलमालिप्य मूर्धनि ।\nतथैव विष्णुगायत्षा सर्वांगाण्यनुलेपयेत् ।। १२२ ।।\n\n\"परिलिखितऽमिति मन्त्रेण सर्वाङ्गमपि शोधयेत् ।\nआम्लेन खण्डशीकेन शर्कराभिर्यथोचितम् ।। १२३ ।।\n\nअलाशोधनं कुर्याच्छ्रीपत्रामलकांबुना ।\nशालिपिष्टेन गन्धाद्यैरङ्गशोधनमाचरेत् ।। १२४ ।।\n\nविशदं शोधयित्वातु संस्नाप्योष्णेन वारिणा ।\n\"वारीश्चतस्रऽइत्युक्त्वा शुद्धोदैरभिषेचयेत् ।। १२५ ।।\n\n\"नमो वरुणऽइत्युक्त्वा गोक्षीरैरभिषेचयेत् ।\n\"भूरानिलयऽमन्त्रेण स्नापयेद्गन्धवारिणा ।। १२६ ।।\n\n\"अग्निमीलेऽसमुच्चार्य मधुना स्नानमाचरेत् ।\n\"सीनीवाऽलीति मन्त्रेण हारिद्रोदकसेचनम् ।। १२७ ।।\n\nतत्तद्द्रव्यान्तरे चैव भवेच्छुद्धोदकाप्लपः ।\nपुनर्गन्धोदकेनैव \"गन्धद्वाराऽ मुदीर्य च ।। १२८ ।।\n\nस्नापयेद्देवदेवेशं तूर्यघोषपुरस्सरम् ।\nचतुर्वेदादिमन्त्रैश्च शुद्धोदैस्स्नापयेत्पुनः ।। १२९ ।।\n\n\"मित्रस्सुपर्णऽइत्युक्त्वा विमृज्य प्लोतवासना ।\nपूर्ववस्त्रं विसृज्यैप परीधाप्य तथेतरत् ।। १३० ।।\n\nपाद्यमाचमनं दद्यात्पूर्वोक्तेन विधानतः ।\nप्रणम्य देवदेवेशं दत्वापुष्बाञ्जलिं ततः ।। १३१ ।।\n\n\"भूरसि भूऽरित्युच्चार्य जीवस्थाने निवेशयेत् ।\n\"त्रिर्देवऽमन्त्रमुच्चार्य दृश्याघन्य्न्तु समर्पयेत् ।। १३२ ।।\n\nततःप्रोक्ष्य ध्रुवस्थानं गायत्रीमन्त्रमुच्चरन् ।\n\"संयुक्तमेतऽदुच्चार्य ध्रुवकौतुकयोन्ततः ।। १३३ ।।\n\nसंबन्धार्थं न्यसेत्कूर्चं कौतुकाग्रं विधानतः ।\nगायत्षा ध्रुवपीठन्तु प्रोक्ष्य शुद्धेन वारिणा ।। १३४ ।।\n\n\"विष्णवे नमऽइत्युक्त्वा देवदेवमनुस्मरन् ।\nध्रुवस्य पादयोर्मध्ये पुष्पन्यासं समाचरेत् ।। १३५ ।।\n\nप्रागादि च न्यसेत्तत्र पादक्षिण्यक्रमेण वै ।\nचतुर्थ्यन्तेन पुष्पाणिपुरुषं सत्यमच्युतम् ।। १३६ ।।\n\nअनिरुद्धमिति रोच्य महादिक्षु चतुर्षु च ।\nआग्नेयादि तथा न्यन्येद्विदिक्षु च क्रमेण वै ।। १३७ ।।\n\nकपिलं चैव यज्ञं च नारायणं पुण्यमेव च ।\nप्रथमावरणं चैतद्द्वितीयावरणे ततः ।। १३८ ।।\n\nपूर्वोक्तेन क्रमेणैव वाराहं नारसिंहकम् ।\nवामनं त्रिविक्रमं चैव सुभद्रं च ततः परम् ।। १३९ ।।\n\nईशितात्मानमित्युक्त्वा सर्वोद्वहमतः परम् ।\nसर्वविद्वेश्वरं चेति समभ्यर्च्येद्बहिर्मुखान् ।। १४० ।।\n\nतृतीयावरणे तत्तद्दिगीशांश्च समर्चयेत् ।\nश्रीफूम्योर्मूर्तिमन्त्रैश्च देव्योरपि समाचरेत् ।। १४१ ।।\n\nएवं ध्रुवस्य पीठे तु पुष्पन्यास उदाहृतः ।\nअथ कौतुकपीठे तु पूर्वोक्तेन क्रमेण वै ।। १४२ ।।\n\nप्राच्यां सुभद्रमावाह्य हयात्मकमतः परम् ।\nरामदेवं पुण्यदेवं सर्वं चैव सुखावहम् ।। १४३ ।।\n\nसंवहं सुवहं चेति प्रथमावरणेर्ऽचयेत् ।\nद्वितीयावरणे तद्वन्मित्र मत्रिं शिवं ततः ।। १४४ ।।\n\nविश्वं सनातनं चैव सनर्थनमतः परम् ।\nसनत्कुमारं सनकमर्चयेच्च बहिर्मुखान् ।। १४५ ।।\n\nतृतीयावरणे तद्वल्लोकपालान्त्समर्चयेत् ।\nप्रणवादि नमो ऽन्तं स्यादर्चनं न्यास उच्यते ।। १४६ ।।\n\nएकादशभिरष्टाभिरुपचारैस् तथार्चयेत् ।\nतत्र देव्योश्च विधिना ध्रुवतेव्योरिवाचरेत् ।। १४७ ।।\n\nमार्कण्डेयं भृगुं चैव देवदक्षिणवामयोः ।\nब्रह्माणं शङ्करं तद्वद्भित्तिपार्श्वे समर्चयेत् ।। १४८ ।।\n\nदेवेशाभिमुखानेतान्यथाविधि समर्चयेत् ।\nद्वारार्चनं समारभ्य शिष्यः कुर्याद्गुरूदितः ।। १४९ ।।\n\nद्वारे द्वारे द्वारदेवान् द्वारपालान्त्समर्चयेत् ।\nविमानपालान् लोकेशांस् तथा चैवऽनपायिनः ।। १५० ।।\n\nपरिवारांस् तथान्यांश्च विष्णुभूतान्तमेव च ।\nतत्तन्नाम्ना समभ्यर्च्य \"भूरानिलयऽ मन्त्रतः ।। १५१ ।।\n\nद्वारप्रक्षालनं कृत्वा दक्षिणे मध्यवामयोः ।\nधर्मं ज्ञानमथैश्वर्य मावाह्य सुसमर्चयेत् ।। १५२ ।।\n\nसर्वत्र द्वारवामे तु रक्षार्थं शान्तमर्चयेत् ।\nततो यवनिकां कुर्याद्द्वारे क्षौमादिनिर्मिताम् ।। १५३ ।।\n\nस्त्रियश्शूद्रान्तु पतिताः पाषण्डा वेदनिन्दकाः ।\nदेवतान्तर भक्ताश्च पापरोगादिपीडिताः ।। १५४ ।।\n\nअभिशस्ताश्च ये पापाश्शास्त्रेषु तु विनिन्दिताः ।\nपूजाकाले तु नार्हन्ति सेवितुं हरिमव्ययम् ।। १५५ ।।\n\nध्यानमाविश्य तत्काले पूजकस्सुसमाहितः ।\nआत्मसूक्तं जपित्वैव साक्षान्नारायणो भवेत् ।। १५६ ।।\n\nविष्णुं व्यापिनमात्मान मखण्डानन्दचिन्मयम् ।\nरुक्माभं रक्तनेत्रास्यपाणिपादं सुखोद्वहम् ।। १५७ ।।\n\nकिरीटहारकेयूरकुण्डलाङ्गदभूषितम् ।\nशङ्खचक्रधरं देवं वरदाभयचिह्नितम् ।। १५८ ।।\n\nश्रीवत्सांकं महाबाहुं कौस्तुभोद्भासितोरसम् ।\nशुकपिञ्छांबरधरं प्रलंबब्रह्मसूत्रिणम् ।। १५९ ।।\n\nदिव्यायुधपरीवारं दिव्यभूषाविभूषितम् ।\nदेवीभ्यां परिवारैश्च सेव्यमानं जगत्पतिम् ।। १६० ।।\n\nध्यायेत्सन्निहितं बिंबे नारायणमनामयम् ।\nयथाबेरं तथा थात्वा न्यासकर्म ततश्चरेत् ।। १६१ ।।\n\nसुवर्भुवर्भूर् इत्युक्त्वा मूर्ध्नि नाभौ च सादयोः ।\nबिंबस्य व्याहृतीर्न्यस्येद्व्याहृतिन्यास उच्यते ।। १६२ ।।\n\nपादयोरन्तरे पीठे यकारं च ततोन्यसेत् ।\nअकारं हृदयेन्यस्य चादिबीजं ततःपुनः ।। १६३ ।।\n\nआवेष्ट्य प्रणवेनैतान् प्रणामं पुनराचरेत् ।\nपुष्पगन्धाक्षतैर्युक्तं शुद्धोदैरभिपूरितं ।। १६४ ।।\n\nप्रणिधिं चौर्ध्वमुद्धृत्य दीपाद्दीपमिवक्रमात् ।\n\"इदं विष्णुरितिऽप्रोच्य \"चायातु भगवाऽनिति ।। १६५ ।।\n\nप्रणवात्मकमव्यक्तं दिव्यमङ्गलविग्रहम् ।\nध्रुवात्प्रणिधितोये तु कूर्चेवावाहयेद्धरिम् ।। १६६ ।।\n\nतद्व्याप्तं तो यमादाय कौतुकस्य तु मूर्ध नि ।\nप्रणवेन समास्राव्य कूर्चेवावाहयेद्गुरुः ।। १६७ ।।\n\nमूर्तिमन्त्रान्त्समुच्चार्य तत्र कार्यं समाचरेत् ।\nदेव्यौ चैव तथावाह्य सम्यगभ्यर्चयेद्बुधः ।। १६८ ।।\n\nतथैवावाहयेद्विद्वान् विधिना चोत्सवादिषु ।\nकैतुकाद्बलिबेरस्य केचिदावाहनं विदुः ।। १६९ ।।\n\nअलङ्कारासनं पश्चात्संकल्स्य च यथाविधि ।\nअसनं मन्त्रवद्दद्याद्देवेशमनुमानयेत् ।। १७० ।।\n\nपाद्यमाचमनं चापि दद्यात्पूर्वोक्तमन्त्रतः ।\n\"तेजोवत्क्यावऽवमन्त्रेण वस्त्रं क्षौमादिचार्पयेत् ।। १७१ ।।\n\n\"भूतो भूतेषुऽ मन्त्रेण भूषणैश्च विभूष्य च ।\n\"सोमस्य तनूरऽसीत्युक्त्वाधारयेदुत्तरीयकम् ।। १७२ ।।\n\nअष्टाक्षरेण मन्त्रेण चोर्ध्वपुण्ड्रं च धारयेत् ।\n\"अग्निं दूतमिऽति प्रोच्य यज्ञसूत्रं समर्पयेत् ।। १७३ ।।\n\n\"तद्विष्णोरिति मन्त्रेण पुष्पाद्यैः पूजयेत्ततः ।\nमूर्तिमन्त्रान्त्समुच्चार्य केशवादिभिरेव वा ।। १७४ ।।\n\nअष्टोत्तरशतैस्तद्वदष्टोत्तरसहस्रकैः ।\nअनन्तैनान्मभिः पूज्यो ऽनन्तनामा भवान् हरिः ।। १७५ ।।\n\n\"तद्विप्रासऽ इति प्रोच्य चन्दनेनानुलेपयेत् ।\n\"परोमात्रऽयेत्युच्चार्य धूपमाघ्रापयेत्ततः ।। १७६ ।।\n\n\"विष्णोः कर्माणिऽ मन्त्रेण दीपं तस्मै प्रदर्शयेत् ।\n\"त्रिर्देवऽइति मन्त्रेण दद्यादघं च पूर्ववत् ।। १७७ ।।\n\nउपचारेषु सर्वेषु प्रियमघंन्य् हरेस्स्मृतम् ।\nतस्मान्निवेदयेद्धीमान् मधुपकोन्पमं शुभम् ।। १७८ ।।\n\nअचमनन्तु तस्यान्ते पूर्वमन्त्रेण कारयेत् ।\nद्रोणतण्डुलमादाय तदर्धं पादमेववा ।। १७९ ।।\n\nतण्डुलार्थतिलैर्युक्तं मुखवासफलान्वितम् ।\nगृहीत्वा कांस्यपात्रेतु देवस्याग्रे निधाय च ।। १८० ।।\n\nदशन्येद्देवदेवस्य \"सोमं राजानऽमुच्चरन् ।\nदेवार्पितैस्तु निर्माल्यैः पूजयित्वार्ऽचकं ततः ।। १८१ ।।\n\n\"घृतात्पऽरीति मन्त्रेण दशन्यित्वाकरं हरेः ।\nअर्चकाय प्रदेयं स्यान्मात्रादानमिति स्मृतम् ।। १८२ ।।\n\nबहुशो दक्षिणां दद्याद्दानसाद्गुण्यसिद्धये ।\n\"देवस्यऽत्वेति मन्त्रेण परिगृह्य तदर्चकः ।। १८३ ।।\n\nउपयुञ्ज्यात्कुटुंबार्थे स हि दायहरो हरेः ।\nदेवद्रव्योवभोगे तु यश्शास्त्रैदोन्ष ईरितः ।। १८४ ।।\n\nवैखानसानां तद्दोषा नास्ति देवप्रसादतः ।\nप्रणम्य देवदेवेशं मन्त्रैर्वेदादिसंभवैः ।। १८५ ।।\n\nस्त्रोत्रैश्च विविधैन्त्सुत्वा पादे पुष्पाञ्जलिं क्षिपेत् ।\nदशन्येद्विविधाकारान् दीपान्मन्त्रेण तत्र तु ।। १८६ ।।\n\nकुंभदीपं समादाय देवाग्रे तु विनिक्षिपेत् ।\nवाराहं नारसिंहं च चामनं च त्रिविक्रमम् ।। १८७ ।।\n\nदलेष्वभ्यर्च्य विधिना दीपे लक्ष्मीं समर्चयेत् ।\nवर्तिकायां श्रियं चैव धूमे ऽभ्यर्च्यभवं तथा ।। १८८ ।।\n\nप्रोक्ष्योपचारैरभ्यर्छ्य पुष्पगन्धादिभिः क्रमात् ।\n\"शुभ्रा ज्योतिऽरिति प्रोच्य कराभ्यां परिगृह्य च, ।। १८९ ।।\n\nप्रदक्षिणं त्रिवारं तु दर्शयन् भ्रामयेद्धरिम् ।\nसर्ववाद्यसमायुक्तं तं दीपं परिगृह्य च ।। १९० ।।\n\nशिष्यो वा गणिका वापि देवागारं परीत्य च ।\nविसृजेच्चैव तं दीपं पृष्ठे यूथाधिपस्य च ।। १९१ ।।\n\nतद्दीपदर्शनान्नॄणामायुश्श्रीपुत्रसंवदः ।\nसंभवन्ति न सन्देहो विष्णोर्नी राजनं ही तत् ।। १९२ ।।\n\nचित्रैश्चवालव्यजनैस् तत्काले वीजयेद्गुरुः ।\nदर्बणं चामरं छत्रं व्यजनं चतुरङ्गकम् ।। १९३ ।।\n\nनृत्तं गीतं च वाद्यं च वैष्णवं मन्त्रमुच्चरन् ।\nदेवस्य दर्शयित्वातु स्तोत्रं वेदैःक्रमाच्चरेत् ।। १९४ ।।\n\nतथा नानाविधैस्तोत्रैश्श्रावयेदच्युतं हरिम् ।\nअनुक्तं चैव यत्सर्वमूहयित्वा समाचरेत् ।। १९५ ।।\n\nश्रीभूम्योहृन्दये न्यस्य तत्तद्बीजाक्षरं पृथक् ।\nतत्सूक्ताभ्यां षोडशोपचारैरभ्यर्चयेत्क्रमात् ।। १९६ ।।\n\nउत्चवादेश्च पूर्वोक्तं सर्वमर्चनमाचरेत् ।\nततोभोज्याननं चैव संकल्प्य च यथाविधि ।। १९७ ।।\n\nघृतं मधु गुडं चैव पयो दधि समन्वितम् ।\nप्रस्थमात्रं तु संग्राव्यां मधुपकन्मिहोच्यते ।। १९८ ।।\n\n\"यन्मधुनेति मन्त्रेण मधुपाकं निवेदयेत् ।\nपश्चादाचमनं दत्वाशिष्यं कार्ये नियोजयेत् ।। १९९ ।।\n\n\"अथावनीदऽमन्त्रेण शोधयित्वा स्थलं ततः ।\nमण्डलं चतुरश्रं च कारयेत्बरिचारकः ।। २०० ।।\n\nहविः पात्राणि संशोध्य रविमभ्यर्छ्य तेषु वै ।\nअभिघार्य घृतेनैव हविस्तत्र तु निक्षिपेत् ।। २०१ ।।\n\n\"अमृतोपस्तरणमऽसीत्यत्र कार्यं समाचरेत् ।\nउपदंशादिकं तत्र गुडं दधि फलानि च ।। २०२ ।।\n\nनिक्षिप्य विष्णुगायत्षा पृथक्पात्रेष्वसंकरम् ।\n\"यत्ते सुसीमऽ मन्त्रेण गोघृतेनाभिघार्य च ।। २०३ ।।\n\nदेवस्याग्रे तु निक्षिप्य त्रिपादेषु यथाविधि ।\nहविरर्पणकाले तु न सेव्यो हरिरुच्यते ।। २०४ ।।\n\nतस्माद्वैखानसान् हित्वा ब्राह्मणा अन्यसूत्रिणः ।\nन विशेयुस्तथान्ये च तत्काले विष्णुमन्दिरम् ।। २०५ ।।\n\nकवाटं बन्धयेत्पश्चात् घण्टानादं च कारयेत् ।\nतूर्यघोषादिकं कुर्यान्मृडुवाद्यप्रियो हरिः ।। २०६ ।।\n\nततोर्ऽचकः प्रसन्नात्मा देवदेवमनुस्मरन् ।\nहविःपात्रेषु तुलसीं निक्षिप्याष्टाक्षरेण तु ।। २०७ ।।\n\nपुष्पैरभ्यर्च्य संप्रोक्ष्य प्रणवैः परिषिच्य च ।\nअभिमृश्यान्नसूक्तेन सुरभिमुद्रां प्रदर्श्य च ।। २०८ ।।\n\n\"तदस्य प्रियऽमित्युक्त्वा हविरुष्णं निवेदयेत् ।\n\"सुभूस्स्वयंभूंऽत्युक्त्वा अपूपं च निवेदयेत् ।। २०९ ।।\n\nपृथुकादीनि चान्यानि \"विश्वभेषजऽमन्त्रतः ।\nअपक्वानि च वस्तूनि सर्वमष्टाक्षरेण तु ।। २१० ।।\n\n\"इदं विष्णुऽस्समुच्चार्य पानीयं स्वादु शीतलम् ।\nनिवेदयित्वा गण्डूषं पाद्यमाचमनं ददेत्, ।। २११ ।।\n\n\"घृतात्बऽरीति मन्त्रेण मुखवासं प्रदापयेत् ।\nविष्णुगायत्रीमुच्चार्य दद्यात्पुष्पाञ्जलिं ततः ।। २१२ ।।\n\nनित्याग्निकुण्डे छुल्ल्यां वा परिषिच्य च पावकम् ।\nचरुणाज्येन जुहुयास्मूर्तिमन्त्रैःक्रमाद्बुधः ।। २१३ ।।\n\nदेव्यादिभ्यस्तथा हुत्वा वैष्णवं च यजेत्क्रमात् ।\nपुष्पन्यासोक्तदेवेभ्यः पाषन्दानां तथैव च ।। २१४ ।।\n\nत्रिकालेषूत्तमं प्रोक्तमधमं प्रातरेवहि ।\nप्रातर्मध्याह्नयोश्चैव मध्यमं होमलक्षणम् ।। २१५ ।।\n\nरक्षेदग्निमविच्छिन्नमशक्तो यश्च रक्षितम् ।\nसमिध्यात्मनि वारोप्य प्रणीयाहरहर्यजेत् ।। २१६ ।।\n\nततोयात्रासनं विद्वान् संकल्प्य विधिना बुधः ।\nप्रोक्ष्यालङ्कृत्य चादाय रथं वा चतुरन्तरम् ।। २१७ ।।\n\nबलिबेरं समारोप्य सर्वालङ्कारसंयुतम् ।\n\"रथन्तरंऽ समुच्चार्य तत्र कार्यं समाचरेत् ।। २१८ ।।\n\n\"योगेशं परंब्रह्माणं परमात्मानमित्यपि ।\nभक्तवत्सलऽमित्युक्त्वा मूर्तिमन्त्रैस्तथा हरिम् ।। २१९ ।।\n\nनाराचरज्ज्वा नुदृढं बन्धयेद्रहसिक्रमात् ।\n\"विष्णुस्त्वाऽमिति मन्त्रेण पादौ सृष्ट्वा नमेन्मुहुः ।। २२० ।।\n\n\"सोमं राजानऽमुच्चार्य छत्रं मूर्धनि धारयेत् ।\n\"मरुतः परमाऽत्मेति पार्श्वयोश्चामरे ददेत् ।। २२१ ।।\n\n\"वायुपऽरीति मन्त्रेण व्यजनैर्वीजयेद्धरिम् ।\nतथान्यैस्सुमहाहैन्श्च युक्तोदिव्यपरिच्छदैः ।। २२२ ।।\n\nघण्टारवेण संयुक्तं शङ्खभेरीनिनादितैः ।\nभेरीमृदङ्गपणवनिस्सालैः काहलैरपि ।। २२३ ।।\n\nमर्दलैर्दिव्यवाद्यैश्च लयश्रुतिसमन्वितैः ।\nउपतिष्ठेज्जगद्योनिं नारायणमनामयम् ।। २२४ ।।\n\nशिष्यमाहूय तत्काले सोष्णिषं सोत्तरीयकर्म् ।\nऊर्ध्वेपुष्पं च सन्न्यस्य प्रोक्षयित्वा च मन्त्रतः ।। २२५ ।।\n\nतस्योष्णीषोपरिस्थाप्य बलिपात्रं विचक्षणः ।\nअलङ्कृत्य च माल्याद्यैःपूजयेत्ताक्षन्य्वत्स्मरेत् ।। २२६ ।।\n\nवाहयित्वा बलिं तेन बलिपात्रेण चैव हि ।\nसर्वद्वारेषु सर्वत्र पुष्पन्यासोक्तमागन्तः ।। २२७ ।।\n\nपूर्वान्तमुत्तरान्तं च निक्षिपेत्तु बलिं क्रमात् ।\nतोयं पुष्पं बलिं तोयं चत्वारस्तत्र विग्रहाः ।। २२८ ।।\n\nततो देवं समानीय क्रममाणाश्शनैश्सनैः ।\nवाहका वाहयेयुस्तं रथं सर्वङ्गसुन्दरम् ।। २२९ ।।\n\nक्रमेण नम्रकायस्तु क्षिपेच्छिष्यो बलिं क्रमात् ।\nबलिं दत्पाग्रतो गच्छेद्देवेन सह वा पृथक् ।। २३० ।।\n\nततो देवं क्रमान्नीत्वा प्रादक्षिण्यक्रमेण वै ।\nतत्काले तु बलिर्देय स्तत्क्रमस्तुप्रवक्ष्यते ।। २३१ ।।\n\nमणिकं च ततस्सन्ध्यां प्रधमद्वारपालकौ ।\nतापसं सिद्धिदं चैव द्वितीय द्वारपालकौ ।। २३२ ।।\n\nन्यक्षेन्द्रावन्तराले च यथाविधि समर्चयेत् ।\nप्रथमावरणद्वारे किष्किन्धं तीर्धमेव च ।। २३३ ।।\n\nद्दितीयावरणद्वारे गणेशं शेषमर्चयेत् ।\nतृतीयावरणद्वारे शङ्खपद्मनिधी तथा ।। २३४ ।।\n\nतुहिणं च बलिन्दं च चतुर्थावरणे तथा ।\nपञ्चमावरणे चैव खड्गं शाङ्खं समर्चयेत् ।। २३५ ।।\n\nषष्ठे चावरण शङ्खचक्रचूडौ समर्चयेत् ।\nचण्डं तथा प्रचण्डं च सप्तमावरणेर्ऽचयेत् ।। २३६ ।।\n\nसोपानमध्ये श्रीभूतं गरुडं च समर्चयेत् ।\nहवीरक्षकमग्निं च आग्नेय्यां सम्यगर्चयेत् ।। २३७ ।।\n\nविमानदक्षिणे पार्श्वे विवस्वन्तं यमं तथा ।\nनैरृत्यां वाद्यऽरक्षं च निरृतिं च समर्चयेत् ।। २३८ ।।\n\nपश्चिमे मित्रमभ्यर्च्येत्तथा वरुणमेव च ।\nवायव्यामर्चयेच्चैव पुष्पेशमरुतौ तथा ।। २३९ ।।\n\nउत्तरस्यां तु क्षत्तारं कुबेरं च समर्चयेत् ।\nईशानं भास्करं चैव तथैशान्ये समर्चयेत् ।। २४० ।।\n\nभूतपीठे समभ्यर्च्य चक्रं चैव ध्वजं तथा ।\nशङ्खं यूथाधिपं चैव अक्षहन्तं तथार्चयेत् ।। २४१ ।।\n\nपीठस्य दक्षिणे भागे \"ये भूताऽ इति मन्त्रतः ।\nभूतयक्षपिशाचेभ्यो बलिशेषं तु निर्वपेत् ।। २४२ ।।\n\nपादौ प्रक्षाल्य चाचम्य तत्र कार्यं समाचरेत् ।\nनृत्तगेयादियुक्तं तु दिव्यस्तोत्रैस्समन्वितम् ।। २४३ ।।\n\nप्रदक्षिणत्रयं कृत्वा भ्रामयित्वा जगद्गुरुम् ।\nसोपानमध्ये संस्थाप्य रज्जुबन्धं विसृज्य च ।। २४४ ।।\n\nजयशब्दैस्तथामन्त्रैर्दद्यान्नी राजनं ततः ।\nततो देवं समादाय स्वस्थाने तु निवेशयेत् ।। २४५ ।।\n\nविष्णुसूक्तं समुच्चार्य प्रणामं मुहुराचरेत् ।\nदद्यात्पुष्पाञ्जलिं चैव द्वादशाष्टषडक्षरैः ।। २४६ ।।\n\nपौरुषं सूक्तमुच्चार्य प्रणवं च समुच्चरन् ।\nमुखवासं समर्प्यैव शक्तितो दक्षिणां ददेत् ।। २४७ ।।\n\nततःपतद्ग्रहात्तीर्थमादायैव तु पूजकः ।\nत्रिःपिबेन्नियतो भूत्वा तुलसीमपि भक्षयेत् ।। २४८ ।।\n\nप्रत्यूषश्च प्रभातश्च मध्याह्नश्चापराह्मकः ।\nसायङ्कालो निशीथश्च पूजाकालान्तु षट् स्मृताः ।। २४९ ।।\n\nप्रातःकालेर्चनं कुर्याज्जपहोमाभिवृद्धये ।\nराजराष्ट्राभिवृद्ध्यर्थं मध्याह्नार्चनमिष्यते ।। २५० ।।\n\nसायङ्कालेर्ऽचनं चैव सर्वसस्याभिवृद्धये ।\nउषःकालार्ऽचनं प्रोक्तं प्रजापशुविवृद्धये ।। २५१ ।।\n\nअपराह्णार्चनं चैव दैत्यनाशनहेतवे ।\nअर्धरात्रार्ऽचनं प्रोक्तं चतुष्पादभिवृद्धये ।। २५२ ।।\n\nएवं षट्कालपूजायां फलमुक्तं विशेषतः ।\nषट्कालं वा त्रिकालं वा द्विकालं कालमेव वा ।। २५३ ।।\n\nपूजनं देवदेवस्य त्वैहिकामुष्मिकप्रदम् ।\nषट्काल पूजने कुर्यादादावाहनंबुधः ।। २५४ ।।\n\nतथान्त्य वेलार्चनायां कुर्यादुद्वासनं परम् ।\nउपसन्ध्यासु देवेशमासनाद्यष्टविग्रहैः ।। २५५ ।।\n\nसमभ्यर्च्य हविर्दद्याद्विना होमं बलिं तथा ।\nपुष्पन्यासं च होमं च परिवारार्चनं बलिम् ।। २५६ ।।\n\nनित्ययात्रोत्सवं चैवेत्युपसन्ध्यासु वर्जयेत् ।\nत्रिकालमर्चने ऽन्यत्र म्नपनं प्रातरेव ही ।। २५७ ।।\n\nप्रोक्षणं चान्यकाले तु मन्त्रेणेत्याह पूजनम् ।\nशिष्याणामप्यभावे तु वर्षाद्युपहतौ तथा ।। २५८ ।।\n\nतथा वाद्याद्यभावे वा बलिकाले समागते ।\nतदा देवान्त्समावाह्य द्वाराग्रे निक्षिपेद्बलिम् ।। २५९ ।।\n\nसूर्यस्त्वामन्त्रमुच्चार्य कवाटं बन्धयेत्ततः ।\nमध्याह्ने चैव सायाह्ने काले काले तथाचरेत् ।। २६० ।।\n\nतथैवोद्घटयेत्काले सर्वं पूर्ववदर्चनम् ।\nपुष्पं द्वारार्चितं शोध्य पुनर्द्वारे समर्चयेत् ।। २६१ ।।\n\nध्रुवपीठेतु पुष्पाणि न शोध्यानि पुनःपुनः ।\nतानि पुष्पाण्यनुद्धृत्य तदूर्ध्वे न्यासमाचरेत्, ।। २६२ ।।\n\nसायार्चने तु तानि स्युनिन्र्माल्यानि न चान्यतः ।\nकौतुकाद्यर्चितं पुष्पमादाय विधिना बुधः ।। २६३ ।।\n\nपीठे पार्श्वे निधायान्यैरर्चयेत्तु नवैर्नवैः ।\nअन्त्यवेलार्चनान्ते तु संकल्ब्य शयनासनम् ।। २६४ ।।\n\nविमुच्य वस्त्रमाल्यादीन् सूक्ष्मवस्त्रं समर्प्य च ।\nअभ्यर्च्य पुष्बगन्धाद्यैर्देवदेवं श्रियःपतिम् ।। २६५ ।।\n\nसर्वौषधिविमिश्रं च कषायं तोयमेव च ।\nनिवेद्य देवदेवस्य मुखवासंप्रदापयेत् ।। २६६ ।।\n\n\"यद्वैष्णवऽमिति प्रोच्य मृदुवाद्यैर्मनोरमैः ।\nदिव्योपधानसहिते दिव्यालङ्कारशोभिते ।। २६७ ।।\n\nपरिष्कृते वितानाद्वैर्दिव्यधूपैः सुधूपिते ।\nमहाहान्स्तरणोपेते शयने शाययेद्धरिम् ।। २६८ ।।\n\nश्रीभूम्यौ च समादाय तन्मन्त्राभ्यां क्रमाद्गुरुः ।\nशाययेद्देवपाशेन्व् तु \"ध्रुवन्तऽइति चोच्चरेत् ।। २६९ ।।\n\n\"अरिचितस्सुष्टुतश्चासि सुपर्णगरुडध्वज ।\nचक्रपाणे महाबाहो यथेष्टं वस ॐ नमःऽ ।। २७० ।।\n\nइति मन्त्रं समुच्चार्य भक्त्या परमाया युतः ।\nप्रातरावाहितां शक्तिं ध्रुवबेरे ऽवरोपयेत् ।। २७१ ।।\n\nप्रदक्षिणं प्रणामं च कृत्वा मन्त्रेण देशिकः ।\nस्तुत्वा पुरुषसूक्तेन विष्णुगायत्रिया तथा ।। २७२ ।।\n\nव्यापकत्रयमन्त्रैश्च तथा \"विष्णोर्नुकाऽदिभिः ।\n\"अतो देवाऽदिभिर्मन्त्रैर्मन्त्रैरन्यैश्च वैष्णवैः ।। २७३ ।।\n\nएकाक्षरादिसूक्तैश्च द्वादशाष्टषडक्षरैः ।\nमुहुःपुष्पाजलिं दत्वाक्षामयेद्दोषसंचयम् ।। २७४ ।।\n\nअथ वक्ष्ये विशेषेण पूजनं चौत्सवादिषु ।\nब्रह्मस्थानं कौतुकस्य पूर्वमेव समीरितम् ।। २७५ ।।\n\nपाशन्व्योःकौतुकस्याथ स्थापयेत्स्नापनौत्सवौ ।\nउत्तरे कौतुकस्यैव बलिबेरस्य संस्थितिः ।। २७६ ।।\n\nगर्भालयस्य संकोचे त्वथ वा मुखमण्डपे ।\nअन्तराले ऽथ वा स्थाप्य पूजयेत्स्नापनौत्सवौ ।। २७७ ।।\n\nस्नापनौत्सवयोःकुर्यात्पूर्वोक्तार्चनमुत्तमम् ।\nआसनाद्युपचारांश्च कल्पयेत् षोडशाथ वा ।। २७८ ।।\n\nत्रयोदशोपचारैश्च शान्तं सम्यक्समर्चयेत् ।\nनवोपचारैरभ्यर्च्येदनपायिगणांस् तथा ।। २७९ ।।\n\nद्वारदेवान् द्वारपालान् लोकपालांस्तथैव च ।\nअष्टोपचारैरभ्यर्च्येन्मूर्तिमन्त्रैः समाचरेत् ।। २८० ।।\n\nइतरान् परीवारांश्च यजेत् षोडशविग्रहैः ।\nतथैव पाकलक्ष्म्याश्च द्वारलक्ष्म्याश्च कारयेत् ।। २८१ ।।\n\nश्रीवत्सलक्ष्म्याश्च तथा देवेन सह चाचरेत् ।\nअवतारप्रतिष्ठायां ध्रुवर्चां वाथ कारयेत् ।। २८२ ।।\n\nत्रिविक्रमप्रतिष्ठायां ध्रुवार्चामर्चयेत्ततः ।। २८३ ।।\n\nइति श्रीवैखानसे भगवच्छास्त्रे भृगुप्रोक्तायां संहितायां प्रकीर्णाधिकारे ऽष्टादशो ऽध्यायः\n\nज़्Äह्लुन्ग् बेइ ३९???\n\nअथैकोनविंशो ऽध्यायः।\n\nअथैकोनविंशो ऽध्यायः।\n\nभगवदर्चनम्\nअत ऊर्ध्वं ध्रुवार्चायाम् अर्चनं संप्रवक्ष्यते ।\nमूर्धादि पीठात्सन्न्यस्तपुष्पादीन्यपि शोधयेत् ।। १ ।।\n\nयोगवीरार्चनं स्याच्चेत्त्रिकालं स्नानमाचरेत् ।\nप्रातर्मध्याह्नयोर्वाथ योगपीठेध्रुवार्ऽचनम् ।। २ ।।\n\nभोगमेव ध्रुवार्चायां प्रातर्मध्याह्न योरपि ।\nत्रिकालं वाथ संस्नाप्य ध्रुवार्चायां विशेषतः ।। ३ ।।\n\nवस्त्रादीन्यपि संशोध्य पुष्पन्यासं च पूर्ववत् ।\nशिवादीनर्चयित्वातु पादपीठे समन्ततः ।। ४ ।।\n\nतथासनाद्यैस्सर्वैश्च त्रिसंध्यं चार्चयेद्बुधः ।\nअर्धयामे तु पूर्वान्तमर्चयित्वा च पूर्ववत् ।। ५ ।।\n\nहविर्नि वेदयेच्चैवानुक्तमस्यच्च पूर्ववत् ।\nआवाहनविसर्गौ तुन कुर्यादिति शासनम् ।। ६ ।।\n\nअथ वक्ष्येर्ऽचनान्तेतु विधानं प्रति कर्मणाम् ।\nसौवर्णमुत्तमं पात्रं राजतं मध्यमे भवेत् ।। ७ ।।\n\nअधमं ताम्रपात्रं तु त्रिविधं पात्र मुच्यते ।\nत्रितालमुत्तमं प्रोक्तं द्वितालं मध्यमं भवेत् ।। ८ ।।\n\nअधमं त्वेकतालं स्यात्त्रिविधं पात्रविस्तरम् ।\nविस्तारेण समाख्यातं तयोर्मध्यममध्यमम् ।। ९ ।।\n\nतस्य मध्ये त्रिभागैकं कर्णिकांगुलमुच्छ्रयम् ।\nपरेतो ऽष्टदलं कुर्यात्कर्णिकोच्छ्रयमानतः ।। १० ।।\n\nद्व्यङ्गुलं मूलनाहं स्यात्तदग्रं त्वर्धनाहकम् ।\nकिञ्चित्फलांबुजाकारमग्रं कुर्याद्विचक्षणः ।। ११ ।।\n\nद्विप्रस्थतण्डुलैः पक्वमन्नं तत्रैव निक्षिपेत् ।\nअभिघार्य घृतेनैव अष्टांगुलसमुन्नतम् ।। १२ ।।\n\nदशाङ्गुलं वा उत्सेधं द्वादशांगुलमेववा ।\nतत्पात्रञ्च समादाय कौतुकाग्रे निधाय च ।। १३ ।।\n\nकौतुकाच्छक्तिमादाय चार्चयेदष्टविग्रहैः ।\n\"परब्रह्माण मित्युक्त्वा परमात्मानमित्यपि ।। १४ ।।\n\nभक्तवत्सलं योगेशंऽ चतुर्मूर्तिभिरर्चयेत् ।\nप्रातःपुष्पबलिं कुर्यान्मध्याह्नेन्नबलिं तथा ।। १५ ।।\n\nसाये त्वर्घ्यबलिं कुर्यात्पूर्वमेव प्रचोदितम् ।\nतण्डुलैः कुडुबैश्चापि यथालाभमथापि वा ।। १६ ।।\n\nश्रुतं चार्घ्यबलिं कुर्यात्पुष्बं तु चतुरङ्गुलम् ।\nशिष्यमाहूय तत्काले सोष्णीषं सोत्तरीयकम् ।। १७ ।।\n\nशिष्यं गरुड वत्स्मृत्वा पात्रमुद्धृत्यतत्र वै ।\n\"उदुत्यऽमिति मन्त्रेण शिष्यस्तच्छिरसि न्यसेत् ।। १८ ।।\n\nप्रदक्षिणं ततः कुर्यात्कुर् याच्छब्दरवैर्युतम् ।\nवितानछत्रसंयुक्तं पिञ्छचामरसंयुतम् ।। १९ ।।\n\nधूपदीपसमायुक्तं शनैःकुर्यात्प्रदक्षिणम् ।\nप्रदक्षिणत्रयं कृत्वा प्रविशेदालयं भुधः ।। २० ।।\n\nभूतपीठान्तरे तिष्ठेद्गृह्णीयात्तु तदर्चकः ।\nकौतुकाग्रेतु सन्न्यस्य ओङ्कारेण निवेशयेत् ।। २१ ।।\n\nबल्यग्रं खण्डयित्वातु सेनेशाय निवेदयेत् ।\nतच्छेषं सोदकं चैव भूतपीठे तु निक्षिपेत् ।। २२ ।।\n\nउत्सवं कर्तुकामश्चेत्त्रिसंधिष्वेवमुत्तमम् ।\nसायं प्रातर्मध्यमं स्यात्सायं चैवाधमं भवेत् ।। २३ ।।\n\nबलिं च बलिबेरं वा कारयेदिति के च न ।\nबल्यर्थं क्लप्तदेवस्य चोर्ध्वमानमुदाहृतम् ।। २४ ।।\n\nमहाबेरस्य हस्तेन चैकविंशतिकांगुलम् ।\nसप्तदशाङ्गुलं विद्याद्द्वादशांगुलमेव वा ।। २५ ।।\n\nश्रेष्ठमध्यकनिष्ठानि त्रिविधं मानमाचरेत् ।\nअर्चाबेरत्रिभागै कमुत्तमप्रतिमाभवेत् ।। २६ ।।\n\nतन्मानस्य दशांशेन त्वेकोनं मध्यमं भवेत् ।\nमध्यमस्य दशांशेन त्वेकोनमधमं भवेत् ।। २७ ।।\n\nमहतो मूलबेरस्य मुखायामं प्रशस्यते ।\nबल्यर्थं प्रतिमां कुर्यात्सर्वेषां स्थापनं भवेत् ।। २८ ।।\n\nसौवर्णं राजतं ताम्रं श्रेष्ठमध्यमगौणतः ।\nरत्नजप्रतिमां कुर्यान्मानोन्मानं न विद्यते ।। २९ ।।\n\nउष्णीषं गोलकं ज्ञेयं शिरोमानं त्रिमात्रकम् ।\nकेशान्तार्चा समं भागं संगमात्पुटसूत्रकम् ।। ३० ।।\n\nपुटसूत्राद्धनुपर्यन्तमेकमेकन्तु भागशः ।\nगलमर्धाङ्गुलं विन्द्यान्मात्रार्धं ग्रीवमुच्यते ।। ३१ ।।\n\nहिक्काहृदयपर्यन्तं मुखं मात्राधिकं भवेत् ।\nहृदयं नाभि तथैवोक्तं तदधस्तात्तु तत्समम् ।। ३२ ।।\n\nऊरू च द्विमुखायामं गोलकोत्सेधमिष्यते ।\nचरणं जानुमानं च कालायपुरतो परम्? ।। ३३ ।।\n\nहिक्कासूत्रादधस्तात्तु बाहुद्विमुखनेत्रकम् ।\nप्रकोष्ठं मुखबन्धं च मुखमर्धाधिकं भवेत् ।। ३४ ।।\n\nमणिबन्धाङ्गुलस्याग्रे मुखयामं प्रशस्यते ।\nचतुर्भुजं च कृत्वा तु मानमेवमुदाहृतम् ।। ३५ ।।\n\n॥॥॥॥।वकुर्यात्पद्माकारं तु गोलकम् ।\nअथ वक्ष्ये विशेषेण हविष्पाकं विधानतः ।। ३६ ।।\n\nपक्त्वा वित्तानुसारेण हवींष्यपि च कल्पयेत् ।\nअल्पे महति वा तुल्यं फलमाढ्यदरिद्रयोः ।। ३७ ।।\n\nनिवेदयित्वा देवेशं कल्याणं कारयेद्बुधः ।\nअवदत्वा? घृतं यत्तु कल्याणमशुभायवै ।। ३८ ।।\n\nअलाभे चैव सर्वेषां व्रीहीणां तण्डुलां ःस् तथा ।\nशतद्वयं पञ्चविंशद्व्रीहिभिः पूरितं तु यत् ।\nशुक्तिमात्रमिति ख्यातं मानं तेनैव कारयेत् ।। ४० ।।\n\nतद्द्वयं तिलमित्युक्तं प्रकुञ्चं स्यात्तिलद्वयम् ।\nप्रसृतिस्तद्द्वयं प्रोक्तं कुडुबं प्रसृतिद्वयम् ।। ४१ ।।\n\nअञ्जलि स्तद्द्वयं प्रोक्तं प्रस्थं स्यादञ्जलिद्वयम् ।\nपात्रं प्रस्थद्वयं प्रोक्तमाढकं तद्द्वयं भवेत् ।। ४२ ।।\n\nचतुराढकसंयुक्तं द्रोणमित्यभिधीयते ।\nद्रोणद्वयं भवेत्खारी भारङ्खारीद्वयं भवेत् ।। ४३ ।।\n\nद्रोणतण्डुलसंयुक्तमुत्तमं हविरुच्यते ।\nतदर्धं मध्यमं प्रोक्तन्तदर्धमधमं भवेत् ।। ४४ ।।\n\nउत्तमोत्तममित्युक्तमष्टद्रोणैन्तु तण्डुलैः ।\nअधिकं यद्भवेत्तस्मात्प्रोक्तं सर्वं महाहविः ।। ४५ ।।\n\nतदर्धैस्तण्डुलैः सिद्धं मध्यमं हविरुच्यते ।\nषड्द्रोणैस्तण्डुलैः सिद्धं हविरुत्तममध्यमम् ।। ४६ ।।\n\nद्रोणहीनं भवेत्तस्मादुत्तमाधममुच्यते ।\nमध्यमोत्तममित्युक्तं चतुर्द्रेणैस्तु तण्डुलैः ।। ४७ ।।\n\nद्रोणत्रयं भवेद्यत्र कृतं मध्यममध्यमम् ।\nमध्यमाधममित्युक्तं द्रोणद्वयकृतं हविः ।। ४८ ।।\n\nद्रोणेन तण्डुलेनैव निवेद्यऽमधमोत्तमम् ।\nतस्य मध्यममित्युक्तमाढकद्वय सम्मितम् ।। ४९ ।।\n\nआढकेन तु संयुक्त मधसूधममुच्यते ।\nतण्डुलानाढकार्धं तु देवीनां तु प्रकल्पयेत् ।। ५० ।।\n\nचरुप्रस्थद्वयं प्रोक्तं हविराढकमुच्यते ।\nप्रस्थं कुडुबसंयुक्तं पिशाचानां बलिर्भवेत् ।। ५१ ।।\n\nगन्धवर्णरसैर्जुष्टाः प्रग्राह्यास्तण्डुलास्तथा ।\nप्रक्षाल्य तण्डुलान् सम्यक् निष्बीड्य च पुनःपुनः ।। ५२ ।।\n\nचतुः प्रक्षालनं कृत्वा \"प्रजास्थाऽलीति मन्त्रतः ।\n\"ऊर्जस्वऽतीति मन्त्रेण पात्रे प्रक्षिप्य तण्डुलान् ।। ५३ ।।\n\nछुल्ल्यामारोपयेत्पश्चा \"द्विष्णवे जुष्टऽमित्यपि ।\n\"वाचस्पऽतीति मन्त्रेण हविस्स्विन्नन्तु पाचयेत् ।। ५४ ।।\n\nधूमगन्धरसं स्विन्नमतिपक्वं च शीतलम् ।\nकेशकीटापविद्धन्तु त्यजेत्पर्युषितं तथा ।। ५५ ।।\n\nमुद्गं चैव महामुद्गं कूटस्थं राजमाषकम् ।\nकदली पनसं चैव कूश्माण्डं बृहती तथा ।। ५६ ।।\n\nकन्दमूलफलान्यन्ये साराढ्या उपदंशकाः ।\nगुडं दधि समायुक्तमाज्ययुक्तं॥॥॥॥। ।। ५७ ।।\n\nहविःकृत्वा चतुर्भागमूर्ध्वभागे निवेदयेत् ।\nअधस्तादेकभागेन होमार्थं बलये तथा ।। ५८ ।।\n\nयदंशं पात्रसंशिष्टं पूजायैव च निर्मितम् ।\nसौवर्णे राजते पात्रे काञ्च्ये ताम्रे निवेदयेत् ।। ५९ ।।\n\nअग्नि कार्यावशिष्टं च बलिशिष्टं च यद्धविः ।\nतत्सर्वं पूजकायैव प्रोक्तमेवं मनीषिभिः ।। ६० ।।\n\nद्वितीयावरणे प्रोक्तमाग्नेय्यां पचनालयम् ।\nअर्चकस्य गृहे वापि पाचयित्वा निवेदयेत् ।। ६१ ।।\n\nप्रणिधिं चाज्यस्थालीं च प्रोक्षणीपात्रमेव च ।\nअर्घ्यप्रदानपात्रं च कुडुबेन प्रपूरितम् ।। ६२ ।।\n\nहविःपात्रप्रमाणन्तं बलिपात्रप्रमाणतः ।\nपानीयदानपात्रं च कांस्यं शुक्तिजमेव वा ।। ६३ ।।\n\nहिरण्मयं वा रौप्यं वा यधाशोभमलङ्कृतम् ।\nतांबूलदाने प्येवं स्यात्सौवर्णं कांस्यमेव हि ।। ६४ ।।\n\nदपन्णं च प्रदातव्यं ध्रुवानससमं भवेत् ।\nआवाहनार्थप्रणिथिं प्रस्थमात्र प्रपूरितम् ।। ६५ ।।\n\nकलुषं कृमिशैवालयुक्तं सूत्रविवर्जितम् ।\nगन्धवर्णरसैर्जुष्टमशुचिस्थानमाश्रितम् ।। ६६ ।।\n\nपङ्काश्मदूषितं चैव सामुद्रं पल्वलोदकम् ।\nअग्राह्यमुदकं ग्राह्यमेभिर्देषैर्विवर्जितम् ।। ६७ ।।\n\nउत्तमं त्रिगुणैर् अद्भिस्सानं चाथममुच्यते ।\nअभिषेको नदीभ्नन्तु मध्यमे मध्यमं बवेत् ।। ६८ ।।\n\nउशीरचन्दनोपेतं यज्जलं पाद्यमुच्यते ।\nएलालवङ्गतक्कोलजातीफलसमन्वितम् ।। ६९ ।।\n\nआप आचमनीयार्थमुशीरामयचन्दनैः ।\nआपःक्षीरकुशाग्रादि यवसिद्धार्थतण्डुलैः ।। ७० ।।\n\nतिलव्रीहि समायुक्तैरर्घ्य मष्टाङ्ग मुच्यते ।\nचन्दनं चागुरुश्चैव कुङ्कुमं गन्ध उच्यते, ।। ७१ ।।\n\nएकं द्वयं त्रयं वापि कर्बूरेण चतुष्टयम् ।\nउशीरचन्टनोपेतं घृतयुक्तं घृताप्लुतम् ।। ७२ ।।\n\nकिञ्चित्कर्बूरसंयुक्तं धूपमित्युच्यते बुधैः ।\nगोघृतेन कृतं यत्तु दीपमुत्तममुच्यते ।। ७३ ।।\n\nचतुरङ्गुलमायामं राजसं दीपमेव हि ।\nदीपं तत्त्षङ्गुलायामं मध्यमं दीपमुच्यते ।। ७४ ।।\n\nअधमं तु भवेद्दीपमङ्गुलद्वयसम्मितम् ।\nकापिलेन गृतेनापि कृतं कर्बूरवर्तिकम् ।। ७५ ।।\n\nदीपं विष्णुप्रियं प्रोक्तं सर्वसिद्धिप्रदायकम् ।\nतामसं तु भवेद्दीपं माहिषेण तु सर्पिषा ।। ७६ ।।\n\nवृक्षबीजोद्भवस्नेहदीपं पैशाचमुच्यते ।\nतामसं वापि पैशाचमयोग्यं दीपमुच्यते ।। ७७ ।।\n\nक्षौमं कार्पासजं वस्त्रं वक्षभेदाङ्गसंभवम् ।\nदशहस्तायतं चैव विस्तारं तु द्विहस्तकम् ।। ७८ ।।\n\nमनोहरं तु सुश्लक्ष्णं विशेषं वस्त्रमुच्यते ।\nबेरायामार्धमानेन वस्त्रविस्तार मुच्यते ।। ७९ ।।\n\nविस्ताराष्टगुणायामं सदशं तु सलक्षणम् ।\nमयूरपिञ्छैःकुर्यात्तु चतुस्तालं तु विस्तृतम् ।। ८० ।।\n\nअधोमुखं तु कर्तव्यमत ऊर्ध्वमुखं तथा ।\nपञ्चारत्निप्रमाणेव दण्डस्स्यादधमं तथा ।। ८१ ।।\n\nअधिकं द्वादशाङ्गुल्यं मध्यमेचोत्तमेपि वा ।\nएवं पिञ्छं समाख्यातं छत्रलक्षणमुच्यते ।। ८२ ।।\n\nषट्तानं छत्रविस्तारमुत्तमं समुदाहृतम् ।\nमध्यमं पञ्चतालंस्याच्च तुस्तालमथाधमम् ।। ८३ ।।\n\nमौक्तिकं तु भवेच्छत्रं वस्त्रेशापि हितं तथा ।\nवस्त्रेण वा तथा कुर्यात्तालपत्रमथापि वा ।। ८४ ।।\n\nछत्रं त्वधोमुखं प्रोक्तं दण्डं पिञ्छस्य दण्डवत् ।\nसुवर्णरत्नसंयुक्तं कुर्यादाभरणादिकम् ।। ८५ ।।\n\nमुकुटं कुण्डलं चैव हारं कैयूरकं तथा ।\nकटकं कटिसूत्रं च पुष्पं वै हारनूपुरे ।। ८६ ।।\n\nकुर्यादुदरबन्धं च रत्नहारं च मेखलाम् ।\nहारं च कर्णपुष्पं च प्रतिमाया यथार्हकम् ।। ८७ ।।\n\nचामरै श्चामरं कुर्यात्पिञ्छैर्वापि मयूरजैः ।\nदण्डं हक्तप्रमाणं स्याद्बालदण्डप्रमाणकम् ।। ८८ ।।\n\nहेमरत्नमयं दण्डं तारताम्रमयं तथा ।\nअथ वा दारुदण्डं स्यान्मयूरपिञ्छं च योजयेत् ।। ८९ ।।\n\nएवं तु चामरं प्रोक्तं प्रच्छन्नपटमुच्यते ।\nक्षौमकार्पाससंयुक्तं द्वारमानन्तु कारयेत् ।। ९० ।।\n\nअथ वक्ष्ये विशेषेण सहस्रधाराविधिक्रमम् ।\nसौवर्णं राजतं वापि ताम्रं वापि स्वशक्तितः ।। ९१ ।।\n\nउत्तमं षोडशाङ्गुल्यं मध्यमं द्वादशांगुलम् ।\nअष्टांगुलं तदधमं यथाशक्ति च कारयेत् ।। ९२ ।।\n\nएतैरङ्गुलिभिस्सम्यक् भ्रमीकृत्य च चन्द्रवत् ।\nभागं भित्त्युन्नतं प्रोक्तं गोलकं वा विशेषतः ।। ९३ ।।\n\nसीमावृत्तं तु विस्तारमष्टाङ्गुलमिति स्मृतम् ।\nकर्णि कायामविस्तारं गोलकं तु यवोन्नतम् ।। ९४ ।।\n\nमध्ये रत्नं सुवर्णं वा यथा शक्ति समर्पयेत् ।\nकर्णिकामभितः कुर्याद्दलान्यष्ट सुसंगतम् ।। ९५ ।।\n\nपरितष्षोडशदलं द्वात्रिंशत्कर्णिकं बहिः ।\nचतुष्षष्टिसमायुक्तं दलं बाह्ये प्रकल्पयेत् ।। ९६ ।।\n\nदले यवद्वयघनं रेखामपि च कारयेत् ।\nसहस्रसुषिरैर्युक्तं समानोक्तं च कारयेत् ।। ९७ ।।\n\nषोडशद्वादशाष्टाभिरङ्गुल्यायामविस्तृतम् ।\nमालं तद्धस्तविस्तारं शङ्खान्तरसमीकृतम् ।। ९८ ।।\n\nपद्माकृतिं च कृत्वा तु तौ च नालसमायुतौ ।\nशेषं युक्त्या प्रकुर्वीत जलनिर्गमनं बुधः,, ।। ९९ ।।\n\nसर्वसैन्दर्यसंयुक्तं तथाकारं च कारयेत् ।\nप्रक्षाल्य पञ्चगव्येन शोधनीयेन शोधयेत् ।। १०० ।।\n\nदेवालयस्य पुरितो गोमयेनोपलिप्य च ।\nथान्यराशिं समास्तीर्य वस्त्रं चोपरि विन्यसेत् ।। १०१ ।।\n\nउत्तरे वास्तुहोमं च पर्यक्निं चैव पूर्ववत् ।\nआचार्यं पूजयेत्तत्र नववस्त्राङ्गुलीयकाः, ।। १०२ ।।\n\nतन्त्रेन्दुमण्डलं ध्यात्वा पद्मे पद्मनिधिं तथा ।\nशङ्खे शङ्खनिधिं तद्वदावाह्यैव समर्चयेत् ।। १०३ ।।\n\nपुण्याहं वाचयित्वा तु दक्षिणां च ददेत्पुनः ।\nबिंबशुद्धिं च कृत्वातु मन्त्रेणैवाभिषिच्य च ।। १०४ ।।\n\nदेवदेवं समभ्यर्च्य हविस्तत्र निवेदयेत् ।\nएवं वै कृतपात्राणि देवार्थं च प्रदापयेत् ।। १०५ ।।\n\nतस्य कायकृतं पापं तत् क्षणादेव नश्यति ।\nसर्वदोषोपशमनं विष्णुभक्तिविवर्धनम् ।। १०६ ।।\n\nइति श्रीवैखानसे भगवच्छास्त्रे भृसुप्रोक्तायां संहितायां प्रकीर्णाधिकारे एकानविंशो ऽध्यायः।\n\nअथ विंशो ऽध्यायः।\n\nअथ विंशो ऽध्यायः।\n\nरक्षादीपविधिः\nअतः परं प्रवक्ष्यामि रक्षादीपविधिक्रमम् ।\nसौवर्णं राजतंवापि ताम्रंवापि स्वशक्तितः ।। १ ।।\n\nद्वात्रिंशदङ्गुलं श्रेष्ठं मध्यमं पादहीनतः ।\nअधमं विंशदङ्गुल्यं समवृत्तन्तु कारयेत् ।। २ ।।\n\nअष्टदिक्षु च मध्येच चतुर्दिक्षु च वा तथा ।\nकेवलं कर्णिकां वाथ कर्णिकायान्तु विस्तृतम् ।। ३ ।।\n\nतदर्धमुन्नतं विन्द्याद्गण्डायामं षडङ्गुलम् ।\nद्व्यङ्गुलं तु परीणाहं तदूर्थ्वे भागविस्तृतम् ।। ४ ।।\n\nतदर्धं विस्तृतोत्सेधं दीपबात्रं प्रकल्प्य च ।\nअलभेशालिपिष्टं वा गोमये वा समाहरेत् ।। ५ ।।\n\nतत्तत्थ्साने तु विन्यस्य पात्रेसंयोजयेत्ततः ।\nआढकं वा तदर्धं वा पिण्डार्धं च चरुंपचेत् ।। ६ ।।\n\nहारिद्रचूर्ण संयुक्तं पात्रे प्रक्षिप्य मन्त्रवित् ।\nआज्येन स्राव्य संमृज्य मुष्टिमात्रं दृढीकृतम् ।। ७ ।।\n\nदशपिण्डां स्तदर्धं वा साक्षते च समाहरेत् ।\nजलेन कुंभमापूर्य सर्वगन्धसमायुतम् ।। ८ ।।\n\nकुशकूर्चान्विनिक्षिप्यपल्लवैरपि भूषयेत् ।\nअष्टमङ्गलसंयुक्तं पाद्याचमनसंयुतम् ।। ९ ।।\n\nपुष्पगन्धसमायुक्तं धूपदीपार्घ्य संयुतम् ।\nपृधक्पात्रे समाहृत्य देवदेवं च पूजयेत् ।। १० ।।\n\nशङ्खध्वनिसमायुक्तं वंशध्वनिसमायुतम् ।\nभेरीमृदङ्गसुषिरवाद्यघोषसमायुतम् ।। ११ ।।\n\nस्तोत्रध्वनिसमायुक्तं स्वक्तिसूक्तसमन्वितम् ।\nदासीभिश्चाथ वा भक्तैस्स्वहस्तोपरि धारयेत् ।। १२ ।।\n\nप्रदक्षिणं शनैर्गत्वा देवालयमुपाव्रजेत् ।\nआचार्यं पूजयित्वातु देवदेवं प्रणम्यच ।। १३ ।।\n\nरक्षादीपं समादाय \"श्रिये जातऽ इति ब्रुवन् ।\nबिंबमूर्ध्नि तु संयोज्यत्रिः प्रदक्षिणमाचरेत् ।। १४ ।।\n\nदिक्पिण्डं तु विसृज्यैव प्रोक्षयित्वा च मन्त्रवित् ।\nप्रदक्षिणं प्रणामं च कारयेदष्टमङ्गलैः, ।। १५ ।।\n\nपाद्यमाचमनं दत्वागन्धपुष्पादिभिर्यजेत् ।\nमुखवासं च दत्वातु स्तुतिमन्त्रैश्च वैष्णवैः ।। १६ ।।\n\nसमालभ्यैव हस्ताभ्यां पुष्पदूर्वाङ्कुराक्षतैः ।\nपादेपुष्पाञ्जलिङ्कुर्यात्कुर्याद्देवस्य मन्त्रतः ।। १७ ।।\n\nआलयात्तु बहिर्गत्वा पीठपार्श्वेतु निक्षिपेत् ।\nकौतुके बलिबेरेपि स्नापने प्यौत्सवे ऽपि च, ।। १८ ।।\n\nप्रादुर्भावे च सर्वेषामाविर्भावे तथैव च ।\nएवमेव तु कृत्वा तु भ्रामयित्वा विचक्षणः, ।। १९ ।।\n\nचक्रवीशामितादीनामिन्द्रादीनां तथैव च ।\nदर्शनं भ्रामणं चैवमाचरेच्छास्त्रवित्तमः ।। २० ।।\n\nमोहादज्ञानतः कुर्यात्सर्वहानिर्भविष्यति ।\nसायाह्ने चत्रिपूजान्ते चोत्सवान्ते च नित्यशः ।। २१ ।।\n\nएवमेव विधानेन कारयेदुत्तमं विदुः ।\nसर्वशान्तिकरं चापि सर्वकंपत्समृद्धिदम् ।। २२ ।।\n\nदारिद्षादिविनाशेन सर्वान् कामनवाप्नुयात् ।\nअतःपरं प्रवक्ष्यामि शिबिकानां तु लक्षणम् ।। २३ ।।\n\nमात्राङ्गुलेन वाकुर्याच्छिभिकादीन्विधानतः ।\nआवृतं तदर्धविस्तारमुत्तमं तुविधीयते ।। २४ ।।\n\nतत् षडङ्गुलहीनन्तु मध्यमन्तुप्रकीर्तितम् ।\nविस्ताराध्यर्धपादेन ?अयामद्विगुणं भवेत् ।। २५ ।।\n\nउत्तमाधममध्यानां शिबिकाविस्तरो भवेत् ।\nत्रिभागैकस्य भागं स्याच्चतुर्भागैकभागिकम् ।। २६ ।।\n\nपञ्चभागैकभागं स्याद्विस्तारस्य घनं भवेत् ।\nतच्चतुर्भागमेवं स्यादेकैकं वमनं भवेत् ।। २७ ।।\n\nशेषभागं तु पद्मोक्तं तलायुक्ति विशेषतः ।\nशिबिकाविस्तृतं चैवं भागैकं भागमेव च ।। २८ ।।\n\nतच्चतुर्भागमेवोक्तं भित्त्युत्सेधं विधीयते ।\nद्वितलं त्रितलं चैव गुलिकाफलकाभवेत् ।। २९ ।।\n\nगुलिकापादतलोत्सेधं मध्योर्ध्वतलवत्समम् ।\nचतुर्भागैकमेवन्तु नवभागैकमेव वा ।। ३० ।।\n\nअङ्गुलं चाङ्गुलार्थं च ऊर्थ्वपट्ट्या च संयुतम् ।\nअतःपरं प्रवक्ष्यामि रथादीनां विधिक्रमम् ।। ३१ ।।\n\nपञ्चषट्सप्ततालं वा चाष्टतालमथापि वा ।\nविस्तारायममेवं स्यादुत्सेधं द्विगुणं भवेत् ।। ३२ ।।\n\nमण्डपद्वारयुक्तं वा कूटाकारमथापि वा ।\nअधराधरमायामं रथायामत्रयं भवेत् ।। ३३ ।।\n\nछत्रस्यायामविस्तारादुत्सेदार्धप्रमाणतः ।\nएवं तु परिकल्प्यैव शिबिकायाममुच्यते ।। ३४ ।।\n\nरथायामसमं वापि पादहीनमथार्थकम् ।\nविस्तारं तत्त्रिभागै कमायामं चोच्छ्रयं भवेत् ।। ३५ ।।\n\nविस्तारार्धसमुत्सेधं विस्तारार्थाधिकायतम् ।\nशयनं संप्रकल्प्यैव पूर्वोक्तेनैव दारुणा ।। ३६ ।।\n\nसर्वालङ्कारसंयुक्तं सर्वसैन्दर्यसंयुतम् ।\nशिल्पशास्त्रोक्तमार्गेण शिल्पिभिः कालयेद्बुधः ।। ३७ ।।\n\nपञ्चगव्यैस्सुसंशोध्य वास्तुहोमश्च हूयताम् ।\nपर्यग्नि चैव कृत्वातु कलशैस्स्नापयेत् ततः ।। ३८ ।।\n\nमण्डपे वा प्रपायां वा स्थण्डिले वात्र विन्यसेत् ।\nनवैर्वस्त्रैस्समावेष्ट्य पुण्याहमपि वाचयेत् ।। ३९ ।।\n\nजौपासनाग्निकुण्डं च कारयित्वा विधानतः ।\nआघारं पूर्ववत्कृत्वा कुंभपूजां समाचरेत् ।। ४० ।।\n\nवैष्णवं विष्णुसूक्तं च तत्तद्देवांश्च मूर्तिभिः ।\nव्याहृत्यन्तं च हुत्वा तु अन्तहोमश्च हूयते ।। ४१ ।।\n\nयानादिषु च तन्मध्ये तत्तद्देवां स्तथैव च ।\nआवाह्यैव समभ्यर्च्य देवदेवं प्रणम्य च ।। ४२ ।।\n\nपाद्याद्यर्घ्यान्तमभ्यर्च्य हविस्सम्यङ्निवेदयेत् ।\nसर्वालङ्कारसंयुक्तं सर्ववाद्यसमन्वितम् ।। ४३ ।।\n\nयानादिषु समारोप्य \"प्रतद्विष्णुऽरिति ब्रुवन् ।\nग्रामं वा प्यालयं वापि प्रदक्षिणमधाचरेत् ।। ४४ ।।\n\nमन्दिरं संप्रविश्यैव स्वेस्वेस्थाने निवेशयेत् ।\nएवं यःकुरुते भक्त्या वैष्णवं पदमाप्नुयात् ।। ४५ ।।\n\nअतःपरं प्रवक्ष्यामि प्रपामण्डपलक्षणम् ।\nमण्डपं त्रिविधं ज्ञेये विमानसमविस्तृतम् ।। ४६ ।।\n\nअर्धं पादं तु पादं वा हीनन्तु त्रिविधं भवेत् ।\nप्रमुखे तस्यसोपानमालयार्धमिति स्मृतम् ।। ४७ ।।\n\nपूर्वेतु स्नपनार्थाय मण्डपं संप्रकल्पयेत् ।\nषोडशस्तंभयुक्तं वा द्वादशस्तंभसंयुतम् ।। ४८ ।।\n\nऐशान्ये वा प्रकुर्वीत स्नपनार्थं प्रकल्पयेत् ।\nप्रथमावरणे वाथ द्वितीयावरणे ऽथ वा ।। ४९ ।।\n\nएकादशेन हस्तेन समं सम्यक् प्रकल्पयेत् ।\nनवहस्तं सप्तहस्तं पञ्चहस्तमिति त्रिधा ।। ५० ।।\n\nप्रथमावरणे बाह्ये मण्डपन्तु विधीयते ।\nआस्थानवृत्तगेयादिदर्शनार्थं प्रकल्पयेत् ।। ५१ ।।\n\nपूर्ववत्प्रमुखे कुर्याद्यथाविभवविस्तरम् ।\nयजमानस्य हस्तेन द्विहस्तन्तु विवर्धयेत् ।। ५२ ।।\n\nपूर्ववत् स्तंभसंयुक्तं यथायोग्यं प्रकल्पयेत् ।\nतत्बूर्वदिशि शालायां नृत्तार्थन्तु विधीयते ।। ५३ ।।\n\nविष्कंभं नवहस्तं वा आयामं द्विगुणीकृतम् ।\nयजमानेच्छया तत्र द्विहस्तन्तुविवर्धयेत् ।। ५४ ।।\n\nअयादिलक्षणं वक्ष्ये यजमानानुकूलतः ।\nहस्तं पादं तदर्धं वा विस्तारायादिसंयुतम् ।। ५५ ।।\n\nतथैव नूनं कृत्वा तु अयादीन् लक्षयेद्बुधः ।\nशिलाभिरिष्टकाभिर्वा हस्तोच्छ्रयसमं तलम् ।। ५६ ।।\n\nद्वितलं वा प्रकुर्वीत तालं सम्यक् प्रकल्पयेत् ।\nशैलजं दारुसारं वा स्तंभमाहृत्य यत्नतः ।। ५७ ।।\n\nवृत्तं वा चतुरश्रं वा ऋजुं वक्रविवर्जितम् ।\nस्तंभानां विंशतिं गृह्य बाह्यस्तंभं प्रगृह्य च ।। ५८ ।।\n\nतन्मध्ये द्वादशस्तंभं पूर्ववत्कारयेद्बुधः ।\nस्तंभायामं यथायोगं कृत्वा तत्र विचक्षणः ।। ५९ ।।\n\nद्वितालघन संयुक्तं स्तंभमानेन स्वस्तिकम् ।\nस्तलत्योर्ध्वे विभज्यैव समं वन्दत्यप्रकल्पयेत् ।। ६० ।।\n\nतस्यामेव तु स्तंभार्थं पादं संस्थाप्य स्वस्तिकम् ।\nदृढं कृत्वा तदूर्ध्वेत स्तंभं संस्थाप्य वै बुधः ।। ६१ ।।\n\nद्व्यङ्गुलं च भवैर्वाथ वेदिकां कारयेद्बुधः ।\nनानालङ्कारसंयुक्तं नानाचित्रसमन्वितम् ।। ६२ ।।\n\nउत्तरं तत्समं कृत्वा बोधिकेतु सुयोजयेत् ।\nस्तंभादूर्ध्वन्तु संस्थाप्य तदूर्ध्वे प्रस्तरं न्यसेत् ।। ६३ ।।\n\nअभ्लन्तरोत्तरादूर्ध्वे ऽबिष्टकाधानपादयोः ।\nबालोत्तरं यथायोग्यं स्थापयेत्सुदृढं क्रमात् ।। ६४ ।।\n\nतद्बिल्वको यथामार्गं योग्यं तत्पद्ममुच्छ्रयम् ।\nएवं लक्षणसंयुक्तं दर्शनीयं च कारयेत् ।। ६५ ।।\n\nयजमानेच्छयातत्तन्मण्डपेन सहैव तु ।\nषोडशस्तंभसंयुक्तं द्वादशस्तंभमेववा ।। ६६ ।।\n\nभक्तियुक्तं प्रकल्प्यैव प्रपां युक्त्यैव कारयेत् ।\nअपरे द्वारसंयुक्तं पूर्ववत् स्तंभमेव वा ।। ६७ ।।\n\nकवाटं तत्र वा कुर्याच्छेषं यक्त्यैव कारयेत् ।\nशिल्पशास्त्रोक्तमार्गेण शिल्पिभिः कारयेद्बुधः ।। ६८ ।।\n\nमण्डपस्य समाप्तौतु अङ्कुरानर्पयेत्क्रमात् ।\nशुद्ध्यर्थं वास्तुहोमं च पुण्याहं चैव कारयेत् ।। ६९ ।।\n\nब्राह्मणान् भोजयेत्पश्चात्तद्देशमुपलक्षयेत् ।\nचरोदये च नक्षत्रे स्थिरराशिं प्रगृह्य च ।। ७० ।।\n\nमण्डपस्य तु मध्ये वै धान्यपीठानि कल्पयेत् ।\nप्रतिष्ठोक्तक्रमेणैव कुंभन्यासाति कारयेत् ।। ७१ ।।\n\nपश्चिमे गार्हपत्याग्नावाघारं जुहुयात्क्रमात् ।\nहोता हौत्रक्रमेणैव हौत्रं तत्र प्रशंसयेत् ।। ७२ ।।\n\nतत्तद्देवस्य चावाह्य जुष्टाकारं हुतं चरेत् ।\nश्रीसूक्तं वैष्णपं चैव वैष्णवं चैकविंशतिः ।। ७३ ।।\n\nइन्द्रादिलोकपालानां प्रत्येकं जुहुयात्क्रमात् ।\nतत्तत्स्थानेतु कूर्चे वा स्थण्डिले वा समर्चयेत् ।। ७४ ।।\n\nप्रभूतं तु निवेद्यैव द्रोणन्द्रोणार्छमेव वा ।\nआचार्यस्यार्चकादीनां दक्षिणां च ददेत्क्रमात् ।। ७५ ।।\n\nसौवर्णैरुत्पलैः पुष्पैरलङ्कुर्यात्प्रपां ततः ।\nपद्मैर्वाकुमुदैर्वाथ पुष्पैरन्यैस्स्वशक्तितः ।। ७६ ।।\n\nदेवदेवमलङ्कृत्य वस्त्रमाल्यादिभिः पुनः ।\nप्रपां संयोज्य देवेशं ध्यानेनैव तु सन्नयेत् ।। ७७ ।।\n\nदेवेशं स्थापयेत्तत्र पाद्याद्यैरर्चयेत्क्रमात् ।\nमहाहविः प्रभूतं वा यथाशक्ति निवेदयेत् ।। ७८ ।।\n\nएवं यः कुरुते भक्त्या विष्णुलोके महीयते\n\nइति श्रीवैखानसे भगवच्छास्त्रे भृगुप्रोक्तायां संहितायां प्रकीर्णाधिकारे विंशो ऽध्यायः।\n\nअन्थैकविंशो ऽध्यायः\n\nविशेषार्चनम्\nअथातस्संप्रवक्ष्यामि विष्णुपञ्चदिनानि च ।\nश्रवणं द्वादशी शुक्ले कृष्णे चार्धे च द्वादशी ।। १ ।।\n\nपूर्णिमा चाप्यमावास्या पञ्चैतानि दिनानि वै ।\nपूर्वोक्तेन विधानेन अङ्कुरानर्बयेत्क्रमात् ।। २ ।।\n\nबद्ध्वा प्रतिसरं तत्र पूर्वरात्रौतु शाययेत् ।\nप्रातस्सन्ध्यार्चनान्तेतु स्नापनोक्तक्रमेणवै ।। ३ ।।\n\nसमभ्यर्च्य निवेद्यैव पूर्वस्थाने निवेशयेत् ।\nमार्गशीर्षाख्यमासे तु पूर्वपक्षे विशेषतः ।। ४ ।।\n\nप्रातस्सन्ध्यावसानेतु पूर्वमास्थानमण्डपे ।\nसंस्थाप्य चतुरो वेदान् क्रमेणाध्यापयेत्सदा ।। ५ ।।\n\nपूजयेद्देवदेवेशं सप्तविंशतिविग्रहैः ।\nएकादशीमुपोप्यैव महापातकनाशिनीम् ।। ६ ।।\n\nततःप्रभाते द्वादश्यां स्नात्वास्नानविधानतः ।\nमृण्मयानि तु भाण्डानि पुराणानि परित्यजेत् ।। ७ ।।\n\nमृष्टसिक्तोपलेपाद्यैश्शोधयित्वा यथार्हकम् ।\nस्नापनोक्तक्रमेणैव स्नापयित्वा यथाविधि ।। ८ ।।\n\nआसनादिभिरभ्यर्च्य पायसं च निवेदयेत् ।\nपानीयाचमनं दत्वा मुखवासं ततःपरम् ।। ९ ।।\n\nपुरुषसूक्तेन संस्तूय ग्कामं चैव प्रदक्षिणम् ।\nधामप्रदक्षिणं कृत्वा जीवस्थाने निवेशयेत् ।। १० ।।\n\nसंवत्सरेर्ऽचने हीने नित्यनैमित्तिकादिषु ।\nतत्सर्वं पूर्णमित्याहुर्द्वाशीपूजने कृते ।। ११ ।।\n\nपौषे तु पूर्णिमायां वै विष्णुपञ्चदिनोक्तवत् ।\nअर्चयित्वातु देवेशं गव्यं क्षीरं निवेदयेत् ।। १२ ।।\n\nसो ऽपि संवत्सरफलं लभते नात्र संशयः ।\nमाघमासे पुनर्वस्वो राघवो ऽजायत स्वयम्, ।। १३ ।।\n\nतत्तस्तस्यामपोष्यैव रामं वा विष्णुमेव वा ।\nग्रामं प्रदक्षिणं कृत्वा स्नापयित्वा निवेदयेत् ।। १४ ।।\n\nतिलपद्मविधिं वक्ष्ये श्रुणुध्वं मुनिपुङ्गवाः ।\nमाघमासे तु पञ्चम्यां पूर्वपक्षे विशेषतः ।। १५ ।।\n\nपूर्वरात्रै तु देवेशमर्चयित्वा यथाविधि ।\nहवींष्यपि निवेद्यैव बद्ध्वा प्रतिसरं पुनः ।। १६ ।।\n\nपूर्ववच्छाययित्वैव रात्रिशेषं नयेत्क्रमात् ।\nप्रभाते देवमुद्धाप्य कलशैस्स्नापयेत्पुनः ।। १७ ।।\n\nमण्डपं वाथ कूटं वा प्रपां वाथ यथोचितम् ।\nगोमयेनोपलिप्यैव पञ्चवर्णैरलङ्कृतम् ।। १८ ।।\n\nतस्मिन् संस्थाप्य देवेशं प्रणम्यैवानुमास्य च ।\nप्रमुखे धान्यराशौ तु द्विहस्तायतविस्तृते ।। १९ ।।\n\nकृष्णाजिनं समास्तीर्य नववस्त्रेस्समास्तरेत् ।\nतदूर्ध्वेतु विकीर्यैवषड्द्रोणं तिलमेव हि ।। २० ।।\n\nद्रोणत्रयं द्वये वापि मण्डलाकालवत्तथा ।\nअष्टभिश्चदलैर्युक्तं तिलपद्मं समालिखेत् ।। २१ ।।\n\nत्रिणिष्केन तदर्धेन निष्कमात्रेण वा पुनः ।\nस्वर्णपद्मं च कृत्वातु तिलपद्मे तु विन्यसेत् ।। २२ ।।\n\nआढकैश्शालिधान्यैश्च पूर्णपात्राणि षोडश ।\nइन्द्रादीशानपर्यन्तं शालिराश्युपरि न्यसेत् ।। २३ ।।\n\nअढकं तैलमाहृत्य तदर्धञ्च घृतं तथा ।\nपश्चिमे दधिमन्न्यस्य देवदेवं प्रणम्य च ।। २४ ।।\n\nआत्मसूक्तं च जप्त्वातु पूजयेदष्टविग्रहैः ।\nप्रणम्य देवदेवाय पद्ममध्येतु पूर्ववत् ।। २५ ।।\n\nप्राच्यादि पुरुषादींश्च चतुर्मूर्तिभिराह्वयेत् ।\nएकादशोपचारैश्च पूजयित्वा यथार्हकम् ।। २६ ।।\n\nइन्द्राद्यैशान्तमावाह्य देग्देवानर्चयेत्तत ।\n\"अतोदेवाऽदिसंयुक्तं विष्णुसूक्तं जपेत्पुनः ।। २७ ।।\n\nबिंबे देवं समारोप्य चान्यानुद्वासयेत्क्रमात् ।\nयजमानो ऽथ तत्काले दद्यादाचार्यदक्षिणाम् ।। २८ ।।\n\nविष्णुभक्तियुतं शास्तं दयाद्यात्मगुणैर्युतम् ।\nवेदपारायणपरं सर्वावयवसंयुतम् ।। २९ ।।\n\nविप्रमाहूय तत्काले देवस्य नियतो ऽग्रतः ।\nध्यात्वा देवेशमाचार्यो देवदेवस्य सन्निधौ ।। ३० ।।\n\nतिलपद्मं ददेत्तस्मै सर्वलोकहिताय वै ।\nस्तोत्रैर्गेयैश्च वादैश्च स्तुत्वा देवं समर्चयेत् ।। ३१ ।।\n\nदेवं याने समारोप्य सर्वालङ्कारसंयुतम् ।\nदेवालयं परीत्यैव जीवस्थाने निवेशयेत् ।। ३२ ।।\n\nएवे यःकुरुते भक्त्या विष्णवे परमात्मने ।\nसर्वान् कामानवाप्नोति वैष्णवं लोकमश्नुते ।। ३३ ।।\n\nफाल्गुने मासि फल्गुन्यां श्रिया सार्थं जनार्दनम् ।\nस्नापयित्वोत्सवं कृत्वा समभ्यर्छ्य निवेदयेत् ।। ३४ ।।\n\nचैत्रेमासि तथा चैत्षां कुर्याद्दमनकोत्सवम् ।\nपूर्वस्मिन्नेव दिवसे रात्रिपूजावसानके ।। ३५ ।।\n\nभद्ध्वा प्रतिसरं तत्र देवेशाय निवेदयेत् ।\nवसस्तं काममभ्यर्च्य पायसान्नं निवेदयेत् ।। ३६ ।।\n\nदेसस्य दक्षिणे पार्श्वे मालां दमनकींन्यसेत् ।\nप्रभाते देवमुद्धाप्य स्नापयित्वार्ऽचयेत्तथा ।। ३७ ।।\n\nदेवस्य पुष्पमन्त्राभ्यां दद्याद्भक्ति समन्वितम् ।\nसर्वेषां परिवाराणां दद्यात्तन्मन्त्रमूर्तिभिः ।। ३८ ।।\n\nग्रामं प्रदक्षिणं कृत्वा संस्थाप्यास्थानमण्डपे ।\nसमभ्यर्च्य निवेद्यैव मुखवासं ददेत्ततः ।। ३९ ।।\n\nवैशाख्यां पौर्णमास्यां वै स्नापयित्वा समर्चयेत् ।\nज्येष्ठे तु स्नापयेद्देवं नववस्त्रं प्रदापयेत् ।। ४० ।।\n\nसो ऽपि संवत्सरफलं प्राप्नुयादेव मानवः ।\nअर्घ्यदानं प्रशस्तं स्याद्देवस्याषाढमासके ।। ४१ ।।\n\nश्रावणे मासि सक्षत्रे श्रवणे तु विशेषतः ।\nउत्सवस्नपनादीनि पूर्ववत्कारयेद्बुधः ।। ४२ ।।\n\nअतःपरं प्रवक्ष्यामि जयन्त्युत्सवलक्षणम् ।\nजयन्ती श्रावणे मासि कृष्णपक्षे ऽष्टमी शुभा ।। ४३ ।।\n\nरोहिणीसहिता ज्ञेया सर्वपापहरा तिथिः ।\nतस्यां जातो जचगन्नाथो जगत्पालन काङ्क्षया ।। ४४ ।।\n\nचन्द्रस्योदयकालेतु मध्यरात्रे स्वलीलया ।\nतस्मिन् वै दिवसे कृष्णमर्चयित्वा प्रयत्नतः ।। ४५ ।।\n\nउत्सवं कारयेद्यस्तु विष्णोस्सालोक्यतां व्रजेत् ।\nअष्टमी रोहिणीयुक्ता रहितावा विचक्षणैः ।। ४६ ।।\n\nअविद्धैव सदा ग्राह्यासप्तम्या सर्वदा तिधिः ।\nआदित्योदयवेलायां कलामात्राष्टमी यदि ।। ४७ ।।\n\nसातिथिस्सकला ज्ञेया निशीथव्यापिनी भवेत् ।\nनागविद्धा यथा नन्दा वर्जिता श्रवणान्विता ।। ४८ ।।\n\nतथाष्टमीं पूर्वविद्धां सर्क्षां वापि परित्यजेत् ।\nअविद्धैवाष्टमी ग्राह्या तां सुपुण्यामुपावसेत् ।। ४९ ।।\n\nरोहिणीसहिता कृष्णा मासि भाद्रपदे ऽष्टमी ।\nअर्धरात्रादधश्चोर्ध्वं गलया वापि पूर्ववत् ।। ५० ।।\n\nजयन्ती नाम सा प्रोक्ता सर्वपापप्रणाशिनी ।\nतस्मात्तु दिवसात्पूर्वं नवमे वाथ सप्तमे ।। ५१ ।।\n\nपञ्चमे वा त्षहे ऽवापि विधिवा चाङ्कुरार्पणम् ।\nपूर्वेद्युरेव शर्वर्यां रात्रिपूजावसानके ।। ५२ ।।\n\nबद्ध्वा प्रतिसरं तत्र शयने शाययेद्धरिम् ।\nतस्यां तिथावर्धरात्रे कृष्णमेवं विशेषतः ।। ५३ ।।\n\nपुष्पाञ्जलिं ततः कुर्याच्छ्रिया युक्तो जनार्दनः ।\nभूमिभारापहाराय लोकेजातो जगत्पतिः ।। ५४ ।।\n\nइति संचिन्तयेद्देवं वैष्मवं मन्त्रमुच्चरन् ।\nसर्वालङ्कारसंयुक्तं मण्डपं च प्रदक्षिणम् ।। ५५ ।।\n\nपुरस्तान्मध्यमे वापि चास्थाने वाप्यलङ्कृते ।\nतन्मध्ये विष्टरे स्थाप्य देवदेवं प्रणम्य च ।। ५६ ।।\n\nतैलं हरिद्रचूर्णं च कलशान् संप्रपूर्य च ।\nस्थण्डिले विन्यसेत्तत्र देवदेवं समर्चयेत् ।। ५७ ।।\n\nतैलेनाभ्यञ्जनं कृत्वा चूर्णेनोद्यर्तनं चरेत् ।\nनादेयं गन्धतोयं च पुष्पोदं चाक्षतोदकम् ।। ५८ ।।\n\nकुशोदकं तु संभृत्य कलशान् पञ्च विन्यसेत् ।\n\"अतो देवाऽदिभिर्मन्त्रैस्स्नापयेत्पुरुषोत्तमम् ।। ५९ ।।\n\nपाद्याद्यर्ङ्यान्तमभ्यर्च्य देवदेवं प्रणम्य च ।\n\"हिरण्यगर्भऽ इत्युक्त्वागवां क्षीरं निवेदयेत् ।। ६० ।।\n\nमुखवासं च दत्वैव प्रणामं च ततश्चरेत् ।\nनिवेदितं तु तत् क्षीरं वन्ध्यापुत्रप्रदं भवेत् ।। ६१ ।।\n\nपीत्वाप्रसूते पुत्रं च आयुष्मन्तं बलान्वितम् ।\nनीत्वा घृतं च तैलं च मुखवासयुतं तथा ।। ६२ ।।\n\nदेवस्य दर्शयित्वा तु ब्राह्मणेभ्यः प्रदीयताम् ।\nदेवदेवमलङ्कृत्य भक्तानामात्तचेतसाम् ।। ६३ ।।\n\nयथा वै यजमानस्य तथा प्रियकरं भुधैः ।\nसर्ववाद्यसमायुक्तं सर्वालङ्कारसंयुतम् ।। ६४ ।।\n\nग्रामं वाप्यालयं वापि प्रदक्षिणमथाचरेत् ।\nआलयं संप्रविश्यैव कलशैस्स्नावयेद्बुधः ।। ६५ ।।\n\nआचार्यदक्षिणां दत्वा सोदकं देवसन्निधौ ।\nप्रभूतं तु निवेद्यैव मुखवासं ददेत्पुनः, ।। ६६ ।।\n\nएवमेवं तथा कुर्यादुत्सवं प्रतिवत्सरम् ।\nभुक्तिमुक्तिप्रदमिदमृषिभिः परीकीर्तितम् ।। ६७ ।।\n\nअपरे ऽथ दिने वापि कारयेदुत्सवं भुधः ।\nयद्यन्मन्त्रक्रियालोपो वैष्णवैर् हूयते तथा ।। ६८ ।।\n\nएकस्मिन् वत्सरे हीने देवदेवं प्रणम्य च ।\nस्नपनं पञ्चविंशद्भिः कलशैश्शुद्धमानसैः ।। ६९ ।।\n\nशान्तिहोमं च हुत्वातु पुण्याहमपि वाचयेत् ।\nउत्सवं द्विगुणं कुर्याद्दक्षिणां च स्वशक्तितः ।। ७० ।।\n\nश्रावणे द्वादशीयोगे मापि भाद्रपदे तथा ।\nसंवत्सरार्चादोषस्य शान्त्यर्थं केशवस्य तु ।। ७१ ।।\n\nअस्मिन् मासे विशेषेण पवित्रारोपणं हरेः ।\nसर्वदोषोपशमनं सर्वकामाभिवृद्धिदम्, ।। ७२ ।।\n\nमासे ऽस्मीन्नारभेतैव श्रवणव्रतमुत्तमम् ।\nत्रिभिर्वर्षैस्त्रिभिर्मासैरुपोष्य च महत्पलम् ।। ७३ ।।\n\nआश्वयुजमासे चाश्व्यर्क्षे देवेशं स्नापयेत्ततः ।\nअर्घ्यदानं प्रशस्तं स्याद्देवदेवस्य शार्जिणः ।। ७४ ।।\n\nअथातः कृत्तिकादीपदानलक्षणमुच्यते ।\nकार्तिक्यां पूर्णिमायान्तु यदृक्षन्तु प्रवर्तते ।। ७५ ।।\n\nतदृक्षं दीपऋक्षं स्यात्कालापेक्षा न विद्यते रव्यस्तमयवेलायां ।\nदीपारोपणमाचरेत् ।। ७६ ।।\n\nदेवस्य सन्निधौ स्तंभे देवालयसमोच्छ्रये ।\nअधिके वा महादीपं महास्नेहं प्रकल्पयेत् ।। ७७ ।।\n\nत्रिपादं वा तधर्धं वा दीपदण्डं समाहरेत् ।\nवेणुं वा क्रमुकं वापि तालं वा नालिकेरकम् ।। ७८ ।।\n\nमधूकं तिन्त्रिणीकं चेत्यन्यैस्सारद्रुमैस्तथा ।\nशताष्टदीपसंयुक्तंमुत्तमोत्तममुच्यते ।। ७९ ।।\n\nउत्मे मध्यमं दीपं ।\nशतसंख्याक्रमं विदुः ।\nउत्तमाधमदीपं स्यान्नवतिर्द्व्यधिका तथा ।। ८० ।।\n\nमध्यमोत्तममुक्तं स्यादशीतिश्चतुरस्तथा ।\nमध्यमे मध्यमं चैव षट्सप्ततिरथोच्यते ।। ८१ ।।\n\nमध्यमाधमदीपन्तु अष्टषष्टिरिति स्मृतम् ।\nअधमोत्तमदीपन्तु षष्टिसंख्यां वदन्तिहि ।। ८२ ।।\n\nद्विपञ्चाशत्प्रदीपांश्च कुर्यादधममध्यमे ।\nअधमाधममेवेदं चत्वारिंशत्प्रदीपकम् ।। ८३ ।।\n\nअशक्तानां यथाशक्ति दीपं तत्रैव योजयेत् ।\nदण्डेतु सुषिरे योज्यं चतुर्दिक्षु क्रमेण वै ।। ८४ ।।\n\nभूतपीठस्य पूर्वेतु दीपस्थानं विधीयते ।\n\"पद्मकोशप्रतीकाशऽ इति श्रुत्यामुदाहृतम् ।। ८५ ।।\n\nतस्मात्सर्वप्रयत्नेन पद्मं कुर्यात्सलक्षणम् ।\nविस्तारायामतुल्यं स्याच्चतुस्तालप्रमाणतः ।। ८६ ।।\n\nगोलकाङ्गुलमुत्सेधं चतुरश्रं प्रकल्पयेत् ।\nतत्रैव शालिभि स्तिर्यक्पद्ममष्टदलान्वितम् ।। ८७ ।।\n\nतन्मध्ये तालमात्रेण समवृत्तं सकर्णिकम् ।\nएकाङ्गुलसमुत्सेधं तत्रैवोपरि तण्डुलैः ।। ८८ ।।\n\nसति पद्मं समुत्फुल्लं नववस्त्रं समास्तरेत् ।\nपुष्पं तस्योपरि न्यस्य कल्बयेत्पद्ममण्डलम् ।। ८९ ।।\n\nदलेष्वभ्यर्च्य च वसून् मध्ये धर्मं समर्चयेत् ।\nआलयाभिमुखे कुर्यात्प्रपां चैवातिसुन्दरम् ।। ९० ।।\n\nआस्थानमण्डपे वापि कल्पयेत्पद्ममण्डलम् ।\nसौवर्णं राजतं ताम्रं मृण्मयं वास्वशक्तितः ।। ९१ ।।\n\nशरावं प्रस्थसंपूर्णं समाहृत्य विचक्षणः ।\nकिञ्चित्कर्पूरसंयुक्तं पिचुवर्तिसमन्वितम् ।। ९२ ।।\n\nगव्यं घृतं समादाय स्थापयेत्पद्ममध्यमे ।\nआचार्यस्सुप्रसन्नात्मा नववस्त्रोत्तरीयकः ।। ९३ ।।\n\n\"श्रियैजाऽतेति मन्त्रेण दीपस्योद्दीपनं चरेत् ।\nप्रतीच्यां पद्ममध्येतु श्रियं ध्यात्वा समाह्वयेत् ।। ९४ ।।\n\nएकादशोपचारैश्च पूजयित्वा समाहितः ।\nश्रीदेवीं मनसा ध्यात्वा श्रीसूक्तं च समुच्चरन् ।। ९५ ।।\n\nदीपमादाय हस्ताभ्यामप्सरोभिर्विशेषतः ।\nदीपानन्यान्त्समादाय तो यधारासमन्वितम् ।। ९६ ।।\n\nगेयध्वनिसमायुक्तं नृत्तवाद्यसमन्वितम् ।\nप्रदक्षिणं ततः कृत्वा गर्भागारं प्रवेशयेत् ।। ९७ ।।\n\nदेपस्य दक्षिणे पार्श्वेस्थापयेन्मन्त्रवित्तमः ।\nदेवदेवं समानीय मण्डले स्थाप्य चात्वरः ।। ९८ ।।\n\nकुर्याद्दशोपचारांश्च समभ्यर्च्येद्विधानतः ।\n\"श्रीये जाऽतेति मन्त्रेण दीपानुद्दीपयेद्बुधः ।। ९९ ।।\n\nगर्भगेहेच सोपाने प्रासादे मुखमण्डपे ।\nप्रासादशिखरे वापिग्रीवायां चरणे ऽपि च ।। १०० ।।\n\nप्राकारेषु च सर्वत्र तथैव स्नपनालये ।\nपुष्पसंचयदेशे च द्वारे चास्थानमण्डपे ।। १०१ ।।\n\nअन्येष्वपि च सर्वत्र दीपानुद्दीपयेत्क्रमात् ।\nकार्पासतूलं संबद्ध्य शरावेषुघृतेन वै ।। १०२ ।।\n\nपूर्वोक्तेनैव मन्त्रेण चोद्दीपनमथाचरेत् ।\nनृत्तगेयादिवाद्यैश्च घोषयित्वा प्रयत्नतः ।। १०३ ।।\n\nतच्छरावस्थदीपं च बलिपीठस्य पश्चिमे ।\nअधिदेवं समाराध्य निक्षिपेद्दीपमण्डपे ।। १०४ ।।\n\n\"शुभ्राज्योतिऽरिति प्रोच्य दण्ड्राग्रे ऽन्यांश्च निक्षिपेत् ।\nनिवेद्य बहूधा देवं पृथुकादीन्विशेषतः ।। १०५ ।।\n\nभक्ष्याणि गुडमिश्राणिप्रभूतं च महाहविः ।\nग्रामं प्रदक्षिणं कृत्वा सर्वालङ्कारसंयुतम् ।। १०६ ।।\n\nपुनर्देवं समादाय जीवस्थाने निवेशयेत् ।\nसो ऽपि संवत्सरफलं प्राप्य गच्छेत्परं पदम् ।। १०७ ।।\n\nग्रहणाराधनम्\nअथातस्संप्रवक्ष्यामि सूर्यसोमोपरागयोः ।\nअर्चनादिविधिं सम्यक् देवदेवस्य शार्ङ्गिणः ।। १०८ ।।\n\nसूर्यग्रहे चतुर्यामं त्रियामं तु विधुग्रहे ।\nनाश्नन्ति हव्यकव्यानि देवताः पितरस्तथा ।। १०९ ।।\n\nआलये तु हरेः पूजां न त्यजन्ति महर्षयः ।\nहविर्निवेदनं हित्वापूजां सर्वां समाचरेत् ।। ११० ।।\n\nग्रहणे वर्तमानेतु स्नापयेत्पुरुषोत्तमम् ।\nकोटियज्ञफलं प्राप्य ब्रह्मलोके महीयते ।। १११ ।।\n\nग्रस्तास्तग्रहणे कुर्यात्स्नपनं तु परे ऽहनि ।\nतथा ग्रस्तोदये कुर्यादिति शातातपो ऽब्रवीत् ।। ११२ ।।\n\nसर्वधा वरमाने तु ग्रहणेस्नपनं चरेत् ।\nग्रहणं संक्रमो हस्तिच्छाया च विषुवादिकम् ।। ११३ ।।\n\nयुगादि व माद्यास्तु पुण्यकालाः प्रकीर्तिताः ।\nनिषेथः कथितः प्राज्ञैर्हविर्दासवदुत्सवे ।। ११४ ।।\n\nनित्यार्चनं चोत्सवं च स्नपनात्पूर्वमाचरेत् ।\nस्नापयित्वा हृषीकेशं हविर्दानं प्रशस्यते ।। ११५ ।।\n\nवास्तुशुद्धिं सदा कुर्याद्ग्रहणे चन्द्रसूर्ययोः ।\nपुराणानि च भाण्डानि त्यक्त्वान्यानि समाहरेत् ।। ११६ ।।\n\nकुशाग्राणां समुत्क्षेपाद्वाससां शुद्धिरिष्यते ।\nअपक्वानां च वस्तूनां न पक्वं परिगृह्णते ।। ११७ ।।\n\nअदृश्यमुपरागन्तु नोपरागं प्रचक्षते ।\nदीक्षितस्य तथान्यस्य स्नानं स्यात्स्पर्शमोक्षयोः ।। ११८ ।।\n\nयावानाद्यन्तकालस्स्यात्तावताकीर्तयेद्धरिम् ।\nमौनी जपादिकं कुर्यादूर्ध्वपुण्ड्रधरश्शुचिः ।। ११९ ।।\n\nसप्तवाताहतं वस्त्रमार्द्रं धृत्वा न दोषभाक् ।\nग्रहणे भगवत्सेवा सर्वाशुभविनाशिनी ।। १२० ।।\n\nदद्याद्धानानि शक्त्या वै सकामो हरिमन्दिरे ।\nतदनन्तं भवेत्साक्षी यत्रानन्तो हरिस्स्वयम् ।। १२१ ।।\n\nप्रभूतं तु निवेद्याथ भुञ्जीयात्तदनन्तरम् ।\nरात्रौ श्राद्धं प्रकुर्वीत ग्रहणे तन्नदोषकृत् ।। १२२ ।।\n\nदूषिते तूक्तकाले तु तस्यापगम एव च ।\nविपरीते महान् दोष इति शास्त्रविदो विदुः ।। १२३ ।।\n\nन निशीथात्परं श्राद्धमापत्स्वपि विधीयते ।\nस्नानमाशौचिनां नित्यं ते ऽपि दानं च कुर्व ।। १२४ ।।\n\nन जपो न तपस्तेषामशुद्धा मोक्षणे पुनः ।\nयदा राश्यन्तरं राशेः काले संक्रमते रविः ।। १२५ ।।\n\nतदा तु पुण्यकालस्स्यात्स्नपनाद्यत्र कारयेत् ।\nकटकेविंशतिः पूर्वं मकरे विंशतिः परे ।। १२६ ।।\n\nपुण्यान्तु घटिकाः प्रोक्ता स्तत्र ग्रहणवच्चरेत् ।\nयदास्तमयवेलायां संध्यायां संक्रमोरवेः ।। १२७ ।।\n\nपूर्वे ऽह्णि पुण्यकालस्स्यादपराह्णात्परस्स्मृतः ।\nअर्धास्तमित आदित्ये तथा चार्ऽधोदिते सति ।। १२८ ।।\n\nपाश्चात्यपूर्वघटीकास्तिस्रस्संध्या प्रकीर्तिताः ।\nउपरागे ऽपि कुर्याद्वै उत्सवे ऽवभृथं हरेः ।। १२९ ।।\n\nविधुग्रहे निशां सर्वामहोरात्रं रविग्रहे ।\nत्यजेच्छुभे तदा कुर्यान्नैव दीपोत्सवं हरेः ।। १३० ।।\n\nपश्चान्निशीथाद्ग्रहणे दीपं दास्यन्ति के च न ।\nअविद्धेपर्वणि प्रोक्तं दीपदानं शुभावहम् ।। १३१ ।।\n\nग्रहणे ऽपि भवेद्दीपमविद्धा पूर्णिमा न चेत् ।\nअपर्वण्यर्पितं दीपं हन्ति पुण्यं पुरातनम् ।। १३२ ।।\n\nमासर्क्षेष्वन्यपुण्वर्क्षे विष्णुपञ्चदिने तथा ।\nअर्चनार्थाय देवस्य कालो मध्याह्न उच्यते ।। १३३ ।।\n\nकाम्ये तु सुमुहूर्ते स्यात्पूजनं नान्यधा चरेत्। इति श्रीवैखानसे भगवच्छास्त्रे भृगुप्रोक्तायां संहितायां प्रकीर्णाधिकारे एकविंशो ऽध्यायः।\n\nअथ द्वाविंशो ऽध्यायः।\n\nअथ द्वाविंशो ऽध्यायः। स्नपनम्\n\nअथातस्स्नपनागारं प्रमुखे चोत्तरे तथा ।\nऐशान्यां वा विशेषण प्रपां वा मण्डपन्तु वा ।। १ ।।\n\nवितानोपरि संवीतं लंबमानं परिष्कृतम् ।\nस्तंभान्त्संवेष्ट्य वस्त्रैश्च दुकूलैस्तान्तवैरपि ।। २ ।।\n\nमुक्तादामसमायुक्तं पूर्णकुंभसमन्वितम् ।\nसत्वं रजस्तमश्चैव ऐश्वर्यं चाधिदैवतम् ।। ३ ।।\n\nचतुर्वेदादिकैर्मन्त्रैस्तोरणांस्थ्सापयेत्क्रमात् ।\nउभयोः पार्श्वयोश्चैव कदलीक्रमुकान्वितम् ।। ४ ।।\n\nपूर्वास्तमुत्तरान्तं च षट्सूत्रं संप्रसार्य च ।\nकल्पयेदायतसमं पदानां पञ्च विंशतिम् ।। ५ ।।\n\nमध्येब्राह्मं पदं हित्वा चर्यार्धं परितो ऽष्ट च ।\nपूर्वादि चत्वारि पदं द्वारार्थं परिकल्पयेत् ।। ६ ।।\n\nशिष्टांश्च द्वादशपदान् द्रव्यन्यासार्थमाहरेत् ।\nमध्येश्वभ्रन्तु कर्तव्यमौपासनविधानतः ।। ७ ।।\n\nमध्येनिम्नं च कृत्वा तु तालमात्रप्रमाणतः ।\nश्वभ्रस्य मध्यमे चैव बिल्वजं फलकं न्यसेत् ।। ८ ।।\n\nतत्प्रमाणाधिकं पीठं परितश्चतुरङ्गुलम् ।\nमध्येहित्वा प्रतिष्ठाप्य द्विवेदिसहितं क्रमात् ।। ९ ।।\n\nततःपावनमार्गेण जलं गच्छेदुदङ्मुखम् ।\nमण्डपात्तु बहिस्थ्साने जलस्थानं तु खानयेत् ।। १० ।।\n\nआच्छाद्य कदलीपत्रैः पद्मपत्रैरथापि वा ।\nहारिद्रैश्चाथ पत्रैर्वापत्रैः क्रमुकजैस्तु वा ।। ११ ।।\n\n\"अतोदेवाऽदिमन्त्रेण कुशदर्भांन्तु शोधयेत् ।\nयावच्छ्वभ्रप्रमाणन्तु तावत्कृत्वासमाहरेत् ।। १२ ।।\n\nहस्तमात्रं तथायामे प्रोक्षणार्थं तु कूर्चकम् ।\nमार्जनार्थन्तु कूर्चं च षडङ्गुलमिति स्मृतम् ।। १३ ।।\n\nपञ्चभिर्वात्रिभिर्वाथ द्वादशांगुलमायतम् ।\nकलशार्थं तु कुर्वीत यथाकलशसंख्ययो ।। १४ ।।\n\nतण्डुलैर्व्रीहिभिश्चैव सतिलैश्चत्रिवेदिकम् ।\nव्रीह्यर्धं तण्डुलं प्रोक्तं तदर्धं च तिलानपि ।। १५ ।।\n\nउत्तमं द्रोणमित्युक्तं मध्यमं तु तदर्धकम् ।\nअधमं चाढकं चैव पङ्क्तिं कुर्याद्विचक्षणः, ।। १६ ।।\n\nसम्यक् दग्ध्वातु कलशानभिन्नान्त्संप्रगृह्य च ।\nशरावाणां प्रमाणं तु कुडुबं समुदाहृतम् ।। १७ ।।\n\nषट्प्रस्थमात्रं करकं कुंभं तु द्रोणमेव च ।\n\"देवस्यऽत्वेति कलशान् कुंभादीन्त्संप्रगृह्य च ।। १८ ।।\n\nयवान्तरं तु तन्तूनां संवेष्ट्य कलशानपि ।\nपूर्वरात्रौ विशेषेण देवेशं संप्रणम्य च ।। १९ ।।\n\nसमभ्यर्च्य निवेद्यैव मुखवासं ददेत्ततः ।\nपूर्वोक्तेन विधानेन बद्ध्वाप्रतिसरं ततः ।। २० ।।\n\nशयनं सोपधानं च कालयित्वातु पूर्ववत् ।\nशयने शाययेद्देवमुत्तराच्छादनं चरेत् ।। २१ ।।\n\nनृत्तैर्गेयैश्च वाद्यैश्च रात्रिशेषं नयेत्क्रमात् ।\nततः प्रभाते धर्मात्मा यजमानयुतो गुरुः ।। २२ ।।\n\nश्वभ्रमध्ये प्रतिष्ठाप्य कूर्चान्त्सम्यङ्न्यसेत्क्रमात् ।\nजयादीरपि तत्रैव चैन्द्राद्यैशान्तमर्चयेत् ।। २३ ।।\n\nपङ्क्तीशमर्चयेत्पूर्वं नीलवारुणमध्यमे ।\nविष्वक्चेनं समभ्यर्च्य सोमेशानान्तरेपि च ।। २४ ।।\n\nलोकपालान्त्समभ्यर्च्ये द्विग्रहैर्दशभिस्त्रिभिः प्राग्द्रव्याणि ।\nनदीतिरे मृदं गृह्य सस्यङे त्रेतटाकके ।। २५ ।।\n\nदर्भमूले च संगृह्य गजदन्ते तथैवच ।\nगोश्रुङ्गे कर्कटावासे वल्मीकस्य तु मध्यमे ।। २६ ।।\n\nमहीं देवीमनुज्ञाप्य ताश्चाहृत्य पृथक् पृथक् ।\nआतपेनाथ संशोष्य विश्वामित्रान् परिह्रसेत् ।। २७ ।।\n\nशरावेषु मृदं चैव पूरयित्या पृथक् पृथक् ।\nइन्द्रादीशानपर्यन्तं प्रदक्षिणवशेन तु ।। २८ ।।\n\n\"उदुत्यऽमिति मन्त्रेण प्रथमं सन्न्यसेन्मृदः ।\nमृदुपस्नानमेकं तु ऐशान्यां विप्यसेत्तदा ।। २९ ।।\n\nअश्वद्थेन पलाशेन बिल्वेन खदिरेण वा ।\nकुर्यादष्टांगुलोत्सेधं चतुरश्रं समस्ततः ।। ३० ।।\n\nमूलं षडङ्गुले चाग्रात्त्षङ्गुलं समुदाहृतम् ।\nअनेन वा मृदा वापि कुर्याद्वै पर्वतान् क्रमात् ।। ३१ ।।\n\nहिमवानूर्जवान्विन्ध्यो विदूरो वेदपर्वतः ।\nमहेन्द्रश्च पुरश्चन्द्रश्शतश्रुङ्गाश्च पर्वताः ।। ३२ ।।\n\nएषां वर्णस्तथैवोक्तः कुर्याद्वर्णेन संयुतान् ।\nश्वेतं पीतं च कृष्णं च रक्तं वै श्वेतमेव च ।। ३३ ।।\n\nपीतं कृष्णं च रक्तं च क्रमाद्वर्ण उदाहृतः ।\nप्रागादीशान्त मेतांश्च \"इदं विष्णुऽरिति न्यसेत् ।। ३४ ।।\n\nशैलानां चाप्युपस्नामेकमीशान्यगोचरम् ।\nशालिव्रीहियवा मुद्गतिलमाष प्रियङ्गवः ।। ३५ ।।\n\nगोधूमश्चणकस्तिल्वोमसूरश्चाद्थसी तथा ।\nकुलुद्धमाषकाश्चैव षष्टिर्निष्पाव एव च ।। ३६ ।।\n\nएतान्याहृत्य धान्यानि शरावेषु पृथक् पृथक् ।\nप्रक्षिप्य तांश्य संपूर्णान् क्रमाद्द्वौ द्वौन्यकेत्तथा ।। ३७ ।।\n\nइन्द्रादीशानपर्यन्तं \"शुक्रन्तऽ इति मन्त्रतः ।\nन्यसेदेकमुपस्नानं धान्यानामग्निदिश्यपि ।। ३८ ।।\n\nशरावाणामलाभे तु कलशेषु पृथक् पृथक् ।\n\"सोम ओषधीनाऽमुच्छार्य पूर्ववच्चांकुरानपि ।। ३९ ।।\n\nयमनीलान्तरे चापि शरावेतु सुविन्यसेत् ।\nअङ्कुराणामुपस्नानमेकमत्रैव विन्यसेत् ।। ४० ।।\n\nपर्वतार्थं समं प्रोक्तवृक्षैर्यत्नेन वा मृदा ।\nमङ्गलानि प्रकुर्याच्च दारुपक्षाण्यनुक्रमात् ।। ४१ ।।\n\nश्रीवत्सं पूर्णकुंभं च भेरीमादर्शनं तथा ।\nमत्स्ययुग्मांकुशं शङ्खमावर्तमिति चाष्टवै ।। ४२ ।।\n\nश्रीवत्सं तत्तु रुक्माभं घटोरक्ताभ उच्यते ।\nरक्तां भेरीं सुवर्णाभं तस्य पार्श्वे ऽसितं?तथा ।। ४३ ।।\n\nआदर्शनं च श्वेतं स्याद्वृत्तं चन्द्रवदिष्यते ।\nमत्स्ययुग्मं तथा श्वेतमूर्ध्वाननमितीरितम् ।। ४४ ।।\n\nअङ्कुशस्य तु दण्डं च रक्तं कृष्णघृणीयुतम् ।\nशङ्खं शङ्खनिभं प्रोक्तं रक्तमावर्तमिष्यते ।। ४५ ।।\n\nसप्ताङ्गुलसमुत्सेधमेषां पीठं द्विगोलकम् ।\nयथा वृक्षैस्तथा कुर्यात्पञ्चवर्णैर्मृदा तधा ।। ४६ ।।\n\nएवं लक्षणमुद्दिष्टं शेषं युक्त्या समाचरेत् ।\nप्रदक्षिणक्रमेणैव चैन्द्रादीशान्तमर्चयेत् ।। ४७ ।।\n\nदिक्ष्वष्टसु महादिक्षु तत्तद्द्वारस्य दक्षिणे ।\n\"शं सा नियच्छऽत्वित्युक्त्वामङ्गलान्यत्र विन्यसेत् ।। ४८ ।।\n\nमङ्गलानामुपस्नानमेन्द्राद्येचैकमेवहि ।\nएवं प्रकरणं प्रोक्तं कलशानां॥॥॥॥॥॥ ।। ४९ ।।\n\nद्वादश प्रधानद्रव्याणि\nपञ्चगव्यक्रमं वक्ष्ये देवस्य स्नपनं प्रति ।\nकपिलाया वरं क्षीरं श्वेताया दधि चोच्यते ।। ५० ।।\n\nरक्तवर्णाघृतं ग्राह्यं कृष्णाया गोश्शकृद्भवेत् ।\nमूत्रं तु नीलवर्णायाः पञ्चगव्यमिति स्मृतम् ।। ५१ ।।\n\nप्रस्थपादं घृतं चैव द्विगुणं दधि संयुतम् ।\nगृहीत्वा त्रिगुणं क्षीरं गोमयन्तु चतुर्गुणम् ।। ५२ ।।\n\nषड्गुणं चैव गोमूत्रं पञ्चगव्ययुतं क्रमात् ।\nअपातितं तु गोमूत्रं पतितं गोमयं भवेत् ।। ५३ ।।\n\nधारोष्णं क्षीरमादाय सद्यस्त्सप्तं घृतं भवेत् ।\nअशुक्तं दधि गृह्णीयादेतत्सर्वत्र लक्षणम् ।। ५४ ।।\n\n\"गाङ्गेयंऽ मन्त्रमुच्चार्य गोमूत्रं पूर्वमाहरेत् ।\nतत्परं तु शकृद्ग्राह्य \"मीशानऽमिति मन्त्रतः ।। ५५ ।।\n\n\"हिरण्यपाणिऽमित्युक्त्वा पय आदाय निक्षिपेत् ।\n\"इषे त्वेऽति दधि यञ्ज्याद्घृतं \"चायन्तऽ इत्यपि ।। ५६ ।।\n\nइत्येवं पञ्चभिर्मन्त्रैः पञ्चगव्यं समाहरेत् ।\nएतदाढकपूर्मन्तु कलशेदृश्यते पृथक् ।। ५७ ।।\n\nसौवर्णं राजतं ताम्रं कांस्यं मृण्मयमेव वा ।\nद्वादशांगुलविस्तारं षोडशांगुलनाहकम् ।। ५८ ।।\n\nद्व्यङ्गुलं संभरेत्कण्ठं मुखं पञ्चाङ्गुल भवेत् ।\nपक्वबिंब फलाकारं खण्डस्भुटीतवर्जितम् ।। ५९ ।।\n\nएवं कलशमादाय पञ्चगव्यैःप्रपूर्य च ।\n\"रुद्रमस्यऽमिति प्रोच्य न्यसेदीशानगोचरे ।। ६० ।।\n\nआढकार्धघृतेनैव संपूर्णं कलशं तथा ।\n\"घृतप्रतीकऽ इत्युक्त्वा इ द्रेशानान्तरेन्यसेत् ।। ६१ ।।\n\nकलशं मधुसंयुक्तं सुकुशैः पूरितं तथा ।\n\"मधु वाऽतेति मन्त्रेण इन्द्राग्न्योरन्तरे न्यसेत् ।। ६२ ।।\n\nन शुक्तं दधि गव्यं च? संपूर्णकलशं तथा ।\n\"दधि क्राव् ण्नऽ इत्युक्वा आग्नेय्यां दधि विन्यसेत् ।। ६३ ।।\n\nसद्यो दुग्धं पयोग्राह्य मक्षतैः पूरितन्तथा ।\n\"अणोरणीयाऽ नित्युक्त्वा यमाग्न्योर्मध्यमे न्यसेत् ।। ६४ ।।\n\nउशीरागरुपर्णैर्वा संयुक्तं चन्दनेन वा ।\nशुद्धोकेन संगृह्य कलशं परिपूरितम् ।। ६५ ।।\n\nयमनीलान्तरे तत्र \"अप्सरऽस्स्विति विन्यसेत् ।\nव्रीहिमाषयवैर्युक्तं सर्षपञ्चाक्षतं विदुः ।। ६६ ।।\n\nतूर्यघोषसमायुक्तं मिश्रितं चाक्षतोदकम् ।\nतत्राक्षतोदकेनैव संपूर्णं कलशं ततः ।। ६७ ।।\n\n\"इमा ओषधयऽ इत्युक्त्वा न्यसेन्नी ले ऽक्षतोदकम् ।\nकदलीमातुलुङ्गाम्र पनसेर्नालिकेरकैः ।। ६८ ।।\n\nआर्द्रादिभिः फलैश्चान्यैर्यथालाभं समाहृतैः ।\nफलैर् अर्धांशसंयुक्तं शेषं तोयेन पूरितम् ।। ६९ ।।\n\nफलोदकमिति प्रोक्तं कलशं संप्रसाथितम् ।\nनीलवारुणयोर्मध्ये \"सोमं राऽजेति विन्यसेत्, ।। ७० ।।\n\nकुशाग्रैरथ वा दूर्वैरक्षतैश्च समन्वितम् ।\nकुशोदकमिति प्रोक्तं कलशं तेन पूरितम् ।। ७१ ।।\n\nवरुणोदानयोर्मध्ये \"यतस्स्वऽमिति विन्यसेत् ।\nवज्रं नीलं प्रवालं च शङ्खजं शुक्तिजं तथा ।। ७२ ।।\n\nएतानि पञ्चरत्नानि ततो मरतकं तथा ।\nवैडूर्यं पुष्यरागं च गोमेधिकमिति क्रमात् ।। ७३ ।।\n\nरत्नोदकमिति प्रोक्तं कलशं तेन पूरितम् ।\nवायव्ये सन्न्यसेद्विद्वा\"नतो देवादिऽमुच्चरन् ।। ७४ ।।\n\nयथालाभं तथा रत्नसुवर्णसहितं क्रमात् ।\nवैष्णवं विष्णुसूक्तं च पुरुषसूक्तयुतं जपेत् ।। ७५ ।।\n\nतथाभिमन्त्रितं तोयं जप्योदकमिति स्मृतम् ।\nकुबेरोदानयोर्मध्ये \"ब्रह्मा देवानाऽमिति न्यसेत् ।। ७६ ।।\n\nफलान्ते तु वितुन्नास्स्युरोषध्यस्समुदाहृताः ।\nसर्वौषधिसमायुक्तं सर्वौषध्युदकं भवेत् ।। ७७ ।।\n\nतर्यांशेषु गृहीतं च कलशं पूर्णमंभसा ।\nसोमेशानास्तरेचैव \"चित्रं देवानाऽमिति न्यसेत् ।। ७८ ।।\n\nएषां प्रत्येकमेकं तु कलशं शुद्धवारिणा ।\nगृहीत्वा तदुपस्नानं वामपार्श्वेतु विन्यसेत् ।। ७९ ।।\n\nउपस्नाने तु कलशा\"नतो देवाऽदिना न्यसेत् ।\nएवं प्रधानकलशाश्चतुर्विंशतिरीरिताः ।। ८० ।।\n\nअनुद्रव्याणि\nनन्द्यावर्तं च पद्मं च तुलसी विष्णुपर्णिका ।\nबिल्वं च करवीरं च पद्मं कुमुदमेव च ।। ८१ ।।\n\nअष्टवै पुण्यपुष्पाणि ग्राह्याणि तु यथाक्रमम् ।\nदिवाशुद्धं तु बिल्वं च कपिद्थं बिल्ववन्निशि ।। ८२ ।।\n\nकरवीरं दिवा शुद्धं निशि सितं? तथा शुचि ।\nशरावेषु समाहृत्य पुष्पाणि तु पृथक् पृथक् ।। ८३ ।।\n\n\"इमास्सुमनसऽ इति मन्त्रेण यमनीलान्तरे न्यसेत् ।\nतस्योपस्नानमेकन्तु तत्पार्श्वे कलशं न्यसेत् ।। ८४ ।।\n\nश्रीवेष्टकं यवं मुद्गमुशीरं चैव रत्नकम् ।\nतथा मसूरं दमनं जातीफलयुतं तथा ।। ८५ ।।\n\nलवङ्गं च समाहृत्य चूर्णयित्वाक्रमेण वै ।\nसमाराध्यैव तच्चूर्णं शरावेषु च पूरयेत् ।। ८६ ।।\n\nपङ्क्तीशाद्दक्षिणे चूर्णं \"वन्द्यो नऽइति विन्यसेत् ।\nएषामलाभे चूर्णानां ग्राह्यमैलादिचूर्णकम् ।। ८७ ।।\n\nउपस्नानं तु तत्पार्श्वे त्वेकं वै कलशं न्यसेत् ।\nअश्वद्थस्य मधूकस्य खदिरस्य वटस्य च ।। ८८ ।।\n\nवञ्जुलासनयोश्चापि चित्रवृक्षस्य च त्वचः ।\nहृत्वोलूखलमध्ये च \"उदुत्यऽमिति विन्यसेत् ।। ८९ ।।\n\nउक्त चर्मण्यलाभे तु अश्वद्थस्य विधीयते ।\nकषायं परिकल्प्यैव \"ये ते शतऽमिति ब्रुवन् ।। ९० ।।\n\nवरुणोदानयोर्मध्ये कषायकलशं न्यसेत् ।\nउपस्नानं तु तत्पार्श्वे एकं वै कलशं न्यसेत् ।। ९१ ।।\n\nसिंही च नकुलव्याघ्रनन्दादित्यं च पुष्करम् ।\nदूर्वा च सहदेवी च पाठा साह्वयमेव च ।। ९२ ।।\n\nएवं वनौषधीर्गृह्य सोमवाय्वोन्तु मध्यमे ।\nउपस्नानं तु तत्पार्श्वे एकं वै कलशं न्यसेत् ।। ९३ ।।\n\nनदीतटाककूपानां पल्वलस्य च वारिभिः ।\nपृथक्संपूर्य कलशांश्चतुरस्तु समाहरेत् ।। ९४ ।।\n\nतस्यैकं कलशं पार्श्वे उपस्नानं तु विन्यसेत् ।\nहरेणुकं च स्थौणेयं पत्रं व्याघ्रनखं तथा ।। ९५ ।।\n\nपर्णागरुं च द्यामाकं कचोरं चेरुवालकम् ।\nमाञ्ची जातिफलैलांश्च लवङ्गं चन्दनं तथा ।। ९६ ।।\n\nकर्पूरं च बलोशीरस्थिरनारदमेव च? ।\nकस्तुंबुरुं तथान्यानि सुगन्धीनि शुचीनि च ।। ९७ ।।\n\nप्राण्यङ्गं च पुरीषं च वर्जयित्वा समाहरेत् ।\nएतेषामपि यच्चूर्णं सूक्ष्ममुत्पीड्य कल्पितम् ।। ९८ ।।\n\nसर्वगन्धमिति प्रोक्तं शरावेषु प्रपूरयेत् ।\nन्यसे\"त्त्रातारऽमित्येव यक्षराजेशमध्यमे ।। ९९ ।।\n\nतत्तत्पार्श्वेन्यसेत्तेषामुपस्नानं तथैव च ।\nनवस्य स्निग्धवर्णस्य हारिद्रस्य प्रकल्पयेत्, ।। १०० ।।\n\nचूर्णं तु कलशे क्षिप्त्वा संपूर्णं कलशं चरेत् ।\nपङ्क्तीशस्यैव पार्श्वेतु \"सिनी वाऽलीति विन्यसेत् ।। १०१ ।।\n\nतस्य पार्श्वे न्यसेदेकमुपस्नानन्तु पूर्ववत् ।\nपालाशदूर्वापामार्गनन्द्यावर्तदलानि च ।। १०२ ।।\n\nकरवीरस्य पत्राणि कुशपत्राणि चैव हि ।\nमूलगन्धार्थमाहृत्य तस्य पार्श्वे न्यसेद्बुधः ।। १०३ ।।\n\nशुद्धोदकलशं स्थाप्येदुपस्नानं च पूर्ववत् ।\nवस्त्रयुग्मं नवं सूक्ष्मं कृतं कार्पासतन्तुना ।। १०४ ।।\n\nप्लोतार्थन्तु समाहृत्य शुद्धपात्रे तु निक्षिपेत् ।\nविष्णुगायत्रिया स्थाप्य यक्षराजेशमध्यमे ।। १०५ ।।\n\nप्लोतपार्श्वेन्यसेत्तानि \"ब्रह्मजज्ञानऽमित्यपि ।\nजातिं हिङ्गुलिकं चैव अञ्जनं च मनश्शिलाम् ।। १०६ ।।\n\nगोरोचनं च गिरिकमिति धातून्त्समाहरेत् ।\nएतानि चूर्णयित्वातु शरावेषु पृथक् पृथक् ।। १०७ ।।\n\nप्रक्षिप्य \"जातवेऽदेति न्यसेत्तत्रैव पूर्ववत् ।\nएकादशानुकरणे कलशांश्चैव पूरयेत् ।। १०८ ।।\n\nअहतं च सुमाक्ष्मं च वस्त्रयुग्ममखण्डितम् ।\nवस्त्रं यज्ञोपवीतं च पवित्रं भूषणादिकम् ।। १०९ ।।\n\nएवमादीनि संगृह्य सोमेशानान्तरे न्यसेत् ।\nविन्यस्य कलशांश्चैव तथा चूर्णान् पृथक् पृथक् ।। ११० ।।\n\nवस्त्रैरावेष्ट्य तान्त्सर्वान् पुनःकूर्चानि निक्षिपेत् ।\nउत्कूर्चं वाप्यधःकूर्चं प्रागग्रं वोदगग्रकम् ।। १११ ।।\n\nविन्यस्य तेषु कूर्चानि शरावे रपिधाय च ।\nप्रणम्य देवदेवेशं द्रव्यार्चसमथारभेत् ।। ११२ ।।\n\nततश्चर्यापदान्तेषु जयाद्यप्सरसोर्ऽचयेत् ।\nजयां च विजयां विन्दांनन्दकां पुष्टिकामपि ।। ११३ ।।\n\nकुमुद्वतीमुत्पलकां विशोकां च समर्चयेत् ।\nप्रागादिवेद्याः परितः पङ्क्तौ पङ्क्तीशमर्चयेत् ।। ११४ ।।\n\nविष्वक्सेनं ततः पश्चादिन्द्रादींश्च समर्चयेत् ।\nद्रव्यदेवार्चनम्\nमृद्देवता तु भूदेवी पर्वतेशस्तु पावकः ।। ११५ ।।\n\nवायुर्वैधान्यदेवस्स्याद्गरुडा ओंकुरदेवता ।\nमङ्गलाधिपतिश्शक्रःपञ्चगव्याधिपश्शिवः ।। ११६ ।।\n\nतथैव विश्वेदेवाश्च उपस्नानाधिदेवताः ।\nसामवेदो घृतेशस्स्यादुपस्नाने तु वत्सराः ।। ११७ ।।\n\nऋग्वेदो मधुदेवस्स्यादुपस्नाने तु वायवः ।\nयजुर्वेदो दधीशो ऽभूदुपस्ना कपर्दिनः ।। ११८ ।।\n\nक्षीरे त्वधर्ववेदश्च उपस्नाने ऽश्विनौ तथा ।\nगन्धोदके षडृतवो मरुतस्तदनन्तरे ।। ११९ ।।\n\nअक्षतोदे विश्वमूर्तिरुपस्नाने बृहस्पतिः ।\nसोमः फलोदकेशस्स्यादनन्तस्तदनन्तरे ।। १२० ।।\n\nकुशोदके च मुनय उपस्नाने तु तक्षकः ।\nविष्णूरत्नोदकेशस्स्याद्गन्धर्वास्तनदन्तरे ।। १२१ ।।\n\nमन्त्रोरत्नोदकेशस्स्यादुपस्नानेतु पुष्पजाः ।\nसर्वौषध्युदके भानुरुपस्नाने ऽप्सरोगणाः ।। १२२ ।।\n\nपुण्यपुष्पेषु धातारं चूर्णेष्वप्यनपायिनम् ।\nवरुणः\nकषायदेवस्स्यात्तीर्थे चैव जगद्भुवः ।। १२३ ।।\n\nवनौषधीशो रुद्रो ऽभूच्छिनीवाली हरिद्रके ।\nउपस्नानि तु राका स्यात्सर्वगन्धे शतक्रतुः ।। १२४ ।।\n\nब्रह्माणं मूलगन्धेतु प्लोतवस्त्रे पुरन्दरम् ।\nधातुष्वपि च दुर्गां च तत्तद्द्रव्यधरं स्मरन् ।। १२५ ।।\n\nत्रयोदशोपचारैश्च मूर्तिमन्त्रैरथार्ऽचयेत् ।\nउपस्नानेषु चान्येषु वरुणं च तथार्ऽचयेत् ।। १२६ ।।\n\nआचार्य पूजयित्वातु वस्त्रैराभरणैस् तथा ।\nशिष्यं च पूजयेत्पश्चाद्यजमानस्स्वशक्तितः ।। १२७ ।।\n\nततो गुरुःप्रसन्नात्मा देवेशं संप्रणम्य च ।\nअष्टोपचारैरभ्यर्च्य स्नपनावसरं ततः ।। १२८ ।।\n\nविज्ञाप्य हरये सम्यक् पश्चात्कार्यं समाचरेत् ।\n\"रक्षस्व त्वऽमिति प्रोच्य द्रव्यदेवं प्रणम्य च ।। १२९ ।।\n\nशिष्यस्तुनम्रकायस्सन्नाचार्याज्ञां प्रतीक्षते ।\nआज्ञापयेद्गुरुश्शिष्यं \"हरस्वेदऽमिति ब्रुवन् ।। १३० ।।\n\nतत्तद्द्रव्यं समादाय शिष्यस्तस्मै निवेदयेत् ।\nअद्भिःप्रोक्ष्य समादाय तद्द्रव्यं गुरुरत्वरः ।। १३१ ।।\n\nप्वणवं तु समुच्चार्य तत्र कार्यं समाचरेत् ।\nललाटान्तं समुद्धृत्य देवदेवं प्रणम्य च ।। १३२ ।।\n\nतद्द्रव्येण सकृत्त्रिर्वा देवेशस्य प्रदक्षिणम् ।\nतद्द्रव्यनाम संयोज्य तन्मन्त्रान्ते तु कारयेत् ।। १३३ ।।\n\n\"अतो देवाऽदितिमन्त्रेण देवदेवं प्रणम्य च ।\nविष्णुं च पुरुषं सत्यमच्युतं चानिरुद्धकम् ।। १३४ ।।\n\nएवं मन्त्रं समुच्चार्य तत्र कार्यं समाचरेत् ।\nक्रियान्ते पात्रमादाय पूर्वस्थाने निवेशयेत् ।। १३५ ।।\n\nस्नपनप्रयोगः \"एकाक्षरेणऽ मन्त्रेण प्रोक्ष्यं गृह्य प्रदक्षिणम् ।\nकूर्चेनादाय संस्राव्य मूर्ध्निवै स्नापयेन्मृदा ।। १३६ ।।\n\n\"विश्वे निमग्नऽइत्युक्त्वापर्वतेन प्रदक्षिणम् ।\nधान्येन स्नापयेच्चैव \"प्राणप्रसूतिऽमुच्चरन् ।। १३७ ।।\n\n\"वितत्य बाणऽमित्युक्त्वा अङ्कुरैरेव चार्ऽचयेत् ।\n\"त्वं यऽज्ञेति च मन्त्रेण मङ्गलैश्च प्रदक्षिणम् ।। १३८ ।।\n\n\"वसोः पवित्रऽमित्युक्त्वा पञ्चगव्याभिषेचनम् ।\n\"वारीश्चतस्रऽइत्युक्त्वा सर्वोपस्नानमाचरेत् ।। १३९ ।।\n\n\"अग्न आयाहिऽ मन्त्रेण घृतेनैवाभिषे चयेत् ।\n\"अग्निमीलेति मन्त्रेण मधुनैवाभिषेचयेत् ।। १४० ।।\n\nदध्माभिषेचयेत्पश्चा\"दिषे त्वेऽति समुच्चरन् ।\n\"शन्नो देवीरऽभीत्युक्त्वा क्षीरेणैवाभिषेचयेत् ।। १४१ ।।\n\n\"अभि त्वा शूरऽइत्युक्त्वा स्नापयेद्गन्धवारिणा ।\n\"इमा ओषधयऽइत्युक्त्वा स्नापयेदक्षतोदकैः ।। १४२ ।।\n\n\"जपन् दऽत्वेति चोच्छार्य फलोदैश्चाभिषेचयेत् ।\n\"चत्वाऽरीति च मन्त्रेण कुशोदैश्चाभिषेचयेत् ।। १४३ ।।\n\n\"तत्पुरुषाऽयेति मन्त्रेण रत्नोदैश्चाभिषेचयेत् ।\n\"पूत स्तऽन्येति मन्त्रेण जप्योदैरभिषेचयेत् ।। १४४ ।।\n\n\"चत्वारि श्रुंगेत्युच्चार्य सर्यौषध्युदकैश्चरेत् ।\n\"धाता विधाऽतेत्युच्चार्य पुण्यपुष्पैरथार्चयेत् ।। १४५ ।।\n\n\"ऋचो यजूंषिऽ मन्त्रेण चूर्णेन स्नापयेद्गुरुः ।\n\"स एष देवऽ उच्चार्य उद्वर्तेत कषायकैः ।। १४६ ।।\n\n\"स सर्ववेत्ताऽमन्त्रेण तीर्थोदेश्चाभिषेचयेत् ।\n\"सामैश्च सांगऽमित्युक्त्वा मार्जयेच्च वनौषधीः ।। १४७ ।।\n\nहारिद्रचूर्णैस्संस्नाप्य \"अतो देवाऽ इति ब्रुवन् ।\n\"त्वं स्त्रीपुमाऽनित्युच्चार्य लेपयेत्सर्वगन्धकैः ।। १४८ ।।\n\nस्नापयेदुष्णतोयेन \"आपो हिऽष्ठेति चोच्चरन् ।\nनित्यस्नानोक्तमार्गेण शुद्धोदैरभिषेचयेत् ।। १४९ ।।\n\nतत्तद्द्रव्याभिषेकान्ते स्नानवस्त्रं विसृज्य च ।\nधौतं समर्पयेच्चैव पूजयेदष्टविग्रहैः ।। १५० ।।\n\n\"मित्रस्सुवर्णऽइत्युक्त्वा प्लोतेन परिमृज्य च ।\nवस्त्राद्यैस्समलङ्कृत्य पूर्वोक्तेनैव कारयेत् ।। १५१ ।।\n\n\"त्वं भूर्भुवस्त्वंऽमन्त्रेण मूलगन्धेन मार्जयेत् ।\n\"बुद्धिमताऽमित्युच्चार्य चालङ्कुर्याच्च धातुभिः ।। १५२ ।।\n\nपाद्यमाचमनं दद्यादालयस्य प्रदक्षिणम् ।\nस्वस्तिसूक्तादिसूक्तं च जप्त्वाचैवाथ कारयेत् ।। १५३ ।।\n\nअर्चास्थाने तु संस्थाप्य पूजयित्वोक्तमार्गतः ।\nमहाहाविः प्रभूतं वा यथाशक्ति निवेदयेत् ।। १५४ ।।\n\nनिष्काधिकं सुवर्णं च सवत्सामपि गां तथा ।\nगुरवे दक्षिणां दद्यात्स्नापकानां तथैव च ।। १५५ ।।\n\nतत्रान्यकर्मकर्तॄणां यथाशक्त्याच दक्षिणाम् ।\nदद्यात्कर्मफलं प्राप्य यजमानो ऽथ भक्तिमान् ।। १५६ ।।\n\nस्नपनायत्तमुद्दिष्टधान्यद्रव्यांबराणि च ।\nपात्राणि च तथान्यानि स्नपनान्ते धृतानि च ।। १५७ ।।\n\nनिवेदयित्वा गुरवे प्रणमेच्च मुहुर्मुहुः ।\nध्रुवार्चना यदि स्यात्तु प्रमुखे स्नपनं चरेत् ।। १५८ ।।\n\nवितानस्तंभवेष्टादिपूर्ववत्कारयेत्ततः ।\nपञ्चहस्ताभेदेषु पङ्क्तिं कुर्याद्विधानतः ।। १५९ ।।\n\nमध्ये कुभं च स्न्यस्य अर्चयित्वा च पूर्ववत् ।\nध्रुवपीठस्य परितः कूर्चयुक्तं चतुर्दिशम् ।। १६० ।।\n\nजयादीरर्चयित्वातु मृदादीन् पूर्ववत्क्रमात् ।\nतत्पात्रं संप्रगृह्यैव पाणिभ्यां क्षालनं चरेत् ।। १६१ ।।\n\nअथ वा पात्रमादाय पूरयित्वातु सन्न्यसेत् ।\nद्रव्यं प्रति विशेषेण पूरयित्वार्ऽचयेत्क्रमात् ।। १६२ ।।\n\nपाद्यं चाचमनं पुष्पं गन्धं धूपं तथैव च ।\nदीपमर्घ्यं तथाचाममर्चयित्वाष्टविग्रहैः ।। १६३ ।।\n\nदेवदेवं नमस्कृत्य प्रदक्षिणमथाचरेत् ।\nदेवस्य पुरतस्तिष्ठेद्द्रव्यमादाय पाणिना ।। १६४ ।।\n\nगौशृङ्गाग्रं समुद्धृत्य पूर्वोक्तविधिना क्रमात् ।\nपुनः प्रदक्षिणं कृत्वा पूर्वस्थाने तु विन्यसेत् ।। १६५ ।।\n\nध्रुवेणाभ्यस्तरे चैव बिंबैरन्यैस्सहैवतु ।\nपूर्वमुक्तं ध्रुवार्चा चेत्स्नपनं सम्यगाचरेत् ।। १६६ ।।\n\nयथोक्तेनैव मार्गेण यथाविधि समर्चयेत् चत्वारिंशत् ।। १६७ ।।\n\nगव्यं श्रुतं दधि मधु क्षीरे स्याद्रत्न तोयकम् ।। १६८ ।।\n\nजप्यं द्वादशैतान् समाहृत्य ।। १६९ ।।\n\nन्तु उपस्नानमेकं हारिद्र मध्यमोत्तमम् ।। १७० ।।\n\nउपस्नानवि माधमं चैव स्नपनं तु विधीयते ।। १७१ ।।\n\nस्तथा कुर्यात्कलशैस्तु चतुर्दशैः ।। १७२ ।।\n\nमध्यमे मध्यमं चैव मध्यमाधम विधीयते ।। १७३ ।।\n\nसप्तभिः कलशैः मध्यमं तेषां षड्भिः कल ।। १७४ ।।\n\nधममुच्यते चतुर्दशैः ।। १७५ ।।\n\nगव्यं घृतं क्षीरमक्ष पस्नानं तथैव च ।। १७६ ।।\n\nएतै दशैतान् कलस्याचेत्क्र? त ।। १७७ ।।\n\nपूर्वोक्तेनैव कलशस्यचेत् ।। १७८ ।।\n\nदिक्षष्ट गव्यैस्तु ऐन्द्रे घृतमि ।। १७९ ।।\n\nम्येगन्धोदकं तथा पयो त्यां वारुण्यामक्षतोदकम् ।। १८० ।।\n\nसौम्ये जप्योदकं क्रमात् व्यस्तुसप्तभिः कलशैः ।। १८१ ।।\n\nचत्रिषट्योणस्थलं सप्तभिः कलशोक्तवत् ।। १८२ ।।\n\nनवकोष्ठन्तु तत्र वै म भश्च कुशांभसा ।। १८३ ।।\n\nजप्या विन्यसेत् एवमेवं येत् ।। १८४ ।।\n\nदक्षिणायनकालेतु उत्तरायणकालेतु पश्चात् ।। १८५ ।।\n\nये तु संप्राप्ते तत्सूर्येंदूपरागेषु स्नपनं देवदेवस्य कृत्वा त ।। १८६ ।।\n\nइति श्रीवैखानसे भगवच्छास्त्रे भृगुप्रोक्तायां संहितायां प्रकीर्णाधिकारे द्वाविंशो ऽध्यायः।\n\nअथत्रयोविंशो ऽध्यायः।\n\nअथत्रयोविंशो ऽध्यायः।\n\nउत्सवचक्रम्\nअतःपरं प्रवक्ष्यामि पूर्वोद्दिष्टं सुदर्शनम् ।\nसुदर्शनस्य चोद्दिष्टं प्रमाणं च विशेषुः ।। १ ।।\n\nमहाबेरस्य मानेन नवाङ्गुलमिति स्मृतम् ।\nतस्य वृत्तं समुद्दिष्टमराश्चैव तु त्षङ्गुलम् ।। २ ।।\n\nवृत्तं पट्टस्य विस्तारमेकाङ्गुलमुदाहृतम् ।\nतन्मध्ये चारकूटं स्यादेकांगुलमुदाहृतम् ।। ३ ।।\n\nअरा द्वादश उद्दिष्टा एतच्चक्रस्य वै तथा ।\nअधमं मार्गमालोक्य प्रोक्तमेतत्प्रमाणकम् ।। ४ ।।\n\nतत्र मध्यं प्रमाणन्तु वक्ष्यामि श्रुणुतादरात् ।\nमहाबेरस्य हस्तेन द्वादशांगुलमुच्यते ।। ५ ।।\n\nतद्वृत्तं तस्य हस्तेन द्वादशांगुलमुच्यते ।\nवृत्तं तस्य समुद्दिष्टमारकूटं द्वियङ्गुलम् ।। ६ ।।\n\nवृत्तपट्टस्य विस्तारमेकांगुलमुदाहृतम् ।\nअष्टौ च चतुरङ्गुल्या? दुद्दिष्टाश्च समासतः ।। ७ ।।\n\nअराष्षोडश उद्दिष्टाश्चक्रस्यैव तु मध्यमे ।\nकूर्मं वाप्यथ सिंहं वा पद्मं वाप्यथ कालयेत् ।। ८ ।।\n\nअधस्ताद्योगदण्डं च एकाङ्गुलमुदाहृतम् ।\nउभयोः पादयोश्चैव सिंहेनैव तु कारयेत् ।। ९ ।।\n\nआयसेनैव वा कुर्याद्दारुणा वा तथैव च ।\nसर्वत्र सुंदरं कुर्यात्सजानन? विधीयते ।। १० ।।\n\nएतल्लक्षणमुद्गिष्टं चक्रस्यैव प्रमाणतः ।\nमधूच्छिष्टेन विधिना कुर्याद्वै तत्र तत्र तु ।। ११ ।।\n\nविदध्याद्देव देवस्य हेति प्रवरमुत्तमम् ।\nप्रमाणं च तु सर्वत्र तत्त्रिभागं विशेषतः ।। १२ ।।\n\nस्थापनां मूर्तिमन्त्रं च चक्रस्य श्रुणुतर्षयः ।\nअथातस्संप्रवक्ष्यामि वैष्णवं चक्रमुत्तमम् ।। १३ ।।\n\nत्रिविधं चक्रमुद्दिष्टं ब्रह्मणा परमेषिना ।\nकालचक्रं वीरचक्रं सहस्रविकचं क्रमात् ।। १४ ।।\n\nकरोद्धृतं वीरचक्रं देवस्य मुखमानतः ।\nसर्वाजिनां समूहन्त बजं खत्रयमन्ततः? ।। १५ ।।\n\nदेवस्य मुखमानं स्याद्द्वादशाष्टारचिह्नितम् ।\nज्वालापञ्चकसंयुक्तं कराग्रे दक्षिणे चरेत् ।। १६ ।।\n\nमयं महीमयं दिव्यमष्टारं द्वादशारकम् ।\nएभिर्मन्त्रैस्समभ्यर्च्य रक्षार्थं मोक्षशान्तये ।। १७ ।।\n\nकालचक्रं प्रवक्ष्यामि औत्सवं सर्वशान्तिदम् ।\nध्रुवबेरमुखायामं द्विगुणायामविस्तृतम् ।। १८ ।।\n\nवृत्तं च षड्गुणं प्रोक्तं क्षतान्तं तत्सुवृत्तकम् ।\nवृत्तस्य पट्टविस्तारं त्रियङ्गुलमिति स्मृतम् ।। १९ ।।\n\nषडङ्गुलसमायाममारकूटं तु त्षङ्गुलम् ।\nयवा कारकरा ज्ञेया उभयत्र प्रवेशता ।। २० ।।\n\nअरकूटे ऽथ सिंहं वा मकरं वाथ पद्मकम् ।\nज्वालात्रिकं वा कर्तव्यं ज्वालापञ्जकमेव वा ।। २१ ।।\n\nशताष्टारं निंशतिं वा उत्तमे सम्यगाचरेत् ।\nचतुष्पञ्चद्विपञ्चाशन्मध्यमे समुदाहृतम् ।। २२ ।।\n\nद्वात्रिंशद्वा चतुर्विंशदधमे संप्रयोजयेत् ।\nएवं स्यात्कालचक्रन्तु उत्सवार्थं प्रकल्पयेत् ।। २३ ।।\n\nचक्राधस्तात्तथा नालं द्वादशांगुलमाचरेत् ।\nचक्रद्विगुणदण्डन्तु खदिरं चासनं भवेत् ।। २४ ।।\n\nयाज्ञिकैरथ वा वृक्षैः कारयेदत्र शासनम् ।\nषडङ्गुलायतविस्तारां फलकां संप्रकल्पयेत् ।। २५ ।।\n\nवृत्तं वा चतुरश्रं वा लंबदामसमायुतम् ।\nत्रियङ्गुलसमुत्सेधं संधयेत्तरिकोपरि ।। २६ ।।\n\nतदधस्तात्तु ताटिं च कुंभलंबकसंयुतम् ।\nअष्टांगुलसमुत्सेथं कारयेदिति शासनम् ।। २७ ।।\n\nअन्तस्सुषिरसं कृत्वा?दण्डाग्रे चाध एव वा ।\nकूरदण्डेन संयोज्य फलकोफलपद्मकम् ।। २८ ।।\n\nलता प्रस्थतरं वापि कारयेदिति शासनम् ।\nपद्मं तु त्षङ्गुनायामं विस्तारमधिकांगुलम् ।। २९ ।।\n\nपालिकोपरि सिंहौ द्वावुभयोः पार्श्वयोश्चरेत् ।\nचक्रं संवहमानौ तौ यावत्तत्र च कालयेत् ।। ३० ।।\n\nतयोर्मानं समुद्दिष्टं पञ्चांगुलमिति स्मृतम् ।\nदण्डमध्येन कुर्यात्तद्दण्डमूले षडङ्गुलम् ।। ३१ ।।\n\nपीठं षडङ्गुलोत्सेधं चतुरङ्गुलमेव वा ।\nवृत्तं वा चतुरश्रं वा सरोजदलकर्णयुक् ।। ३२ ।।\n\nषाढशांगुलमायामं विस्तारं संप्रकीर्तितम् ।\nकर्णिकामध्यमे नालमष्टांगुल समायुतम् ।। ३३ ।।\n\nनालदण्डेन संयोज्य बन्धयेदष्टबन्धनैः ।\nहारवत्सुदृढं कुर्यादवक्रमृजुसंयुतम् ।। ३४ ।।\n\nएवं कृत्वा यथामार्गं स्थापनं सम्यगाचरेत् ।\nसहस्रविकचं चक्रं पुरुषाकारमाचरेत् ।। ३५ ।।\n\nरक्ताभं नीलवर्णं च नवतालेन मानतः ।\nद्विभुजं मुकुटोद्बन्धं चक्रचूलिनमाचरेत् ।। ३६ ।।\n\nसुदर्शनं तथा चक्रं सहस्रविकचं तथा ।\nअनपायिनमित्येवं मूर्तिमन्त्रैस्समर्चयेत् ।। ३७ ।।\n\nशतधारं कालचक्रं सर्वासुरविमर्दनम् ।\nसर्वविघ्नहरं चेति कालचक्रं समर्चयेत् ।। ३८ ।।\n\nकालचक्रं प्रवक्ष्यामि सर्वासुरविनाशनम् ।\nषट्ट्रिंशदङ्गुलं वापि षट् पञ्चाशच्छताष्टकम् ।। ३९ ।।\n\nविस्तारायामतोमानमुत्तमाधममध्यमम् ।\nमानांगुलेन तद्ग्राह्यं तक्षकं वर्तुलं भवेत् ।। ४० ।।\n\nसहस्रारा अष्टशतं त्रिशतं षष्टिमेव वा ।\nअराःक्रमेण संयुक्ता उत्तमाधममध्यमाः ।। ४१ ।।\n\nचतुर्विंशत्तथा ज्वालाष्षोडश द्वादशाथ वा ।\nदशसप्ताङ्गुलं पञ्च वृत्तं पट्टस्य संयुतम् ।। ४२ ।।\n\nचक्रप्रभेहकं भागं पीठं पद्मकमाचरेत् ।\nदण्डादीनि विना तस्य पद्मं पीठस्ययोजयेत् ।। ४३ ।।\n\nएतदुक्तं महच्चक्रं सर्वारिष्टविनाशनम् ।\nचक्रस्य स्थापनं मार्गं प्रवक्ष्यामि तपोधनाः ।। ४४ ।।\n\nअङ्कुरानर्पयित्वातु कारयेदक्षिमोचनम् ।\nतथाधिवासनं कृत्वा गव्यानामधिवासनम् ।। ४५ ।।\n\nयागशालां तथा कृत्वा भूषयेत्तोरणान्वितम् ।\nशय्यावेदिं च तन्मध्ये चाध्यर्धायामविस्तृतम् ।। ४६ ।।\n\nतत्तुर्यांशोदयां वेदिं कृत्वा तां चतुरश्रकम् ।\nप्राच्यामाहवनीयं च कुण्डमौपासनाग्निवत् ।। ४७ ।।\n\nप्राच्यां तु स्नानवेदिं च कृत्वाचैव विचक्षणः ।\nअथाधिवासितं चक्रमादायेवाभिषिच्य च ।। ४८ ।।\n\nअग्निं संसाध्य पूर्वोक्तं कुंभं संसाथयेत्पुनः ।\nचक्रस्याभिमुखे कुंभं धान्यपीठोपरिक्रमात् ।। ४९ ।।\n\nसन्न्यस्य तु गुरुर्धीमान् यदितं भावयेत्तथा ।\nग्रामं प्रदक्षिणं कृत्वा शालायां स्थापयेत्तथा ।। ५० ।।\n\nहृत्पद्ममध्ये चक्रेशं द्विभुजं प्रांजलीकृतम् ।\nरक्ताभं कृतवस्त्राभं ध्यात्वासम्यक् प्रपूर्य च ।। ५१ ।।\n\nतस्मात्कुंभे समावाह्य पूर्वोक्तमभिपूज्य च ।\nवेद्यां संस्नाप्य तच्चक्रं कलशैस्नापयेत्तदा ।। ५२ ।।\n\nसमल कृत्य वक्त्राद्यैर्धान्यपीठोपरिक्रमात् ।\nसन्न्यस्य कुंभं संयुक्तं बद्ध्वा प्रतिसरं ततः ।। ५३ ।।\n\nशाययित्वा तथा चक्रं हौत्रं सम्यक् प्रशंस्य च ।\nचक्राङ्गान्यायधांगानि मूर्तिमन्त्रान् प्रचक्षते ।। ५४ ।।\n\nपश्चादग्निं परिस्तीर्य वैष्णवैर्मन्त्र संयुतैः ।\n\"भूमाननो ऽग्रे वन्द्यानऽहुत्वा गायत्रिसंयुतम् ।। ५५ ।।\n\nशतमष्टोत्तरं हुत्वा रात्रिशेषं व्यपोह्य च ।\nस्नात्वा प्रभाते पूर्वोक्तं चक्रमादाय पूर्ववत् ।। ५६ ।।\n\nग्रामं प्रदक्षिणं कृत्वा कुंभेनासादयेत्तथा ।\nमण्डपे दक्षिणे पार्श्वे कृतपीठे विशेषतः ।। ५७ ।।\n\nरत्नं निक्षिप्य पूर्वोक्तमन्त्रेण स्थापयेत्तदा ।\nचक्रमन्त्रौ सुसन्न्यस्य बीजान् सन्न्यस्य पूर्ववत् ।। ५८ ।।\n\nकुंभाच्छक्तिं तथावाह्य पूजयेदासनादिभिः ।\nपायसाद्यैर्नि वैद्याथ गुरुं सम्यक् प्रपूजयेत् ।। ५९ ।।\n\nइति श्रीवैखानसे भगवच्छास्त्रे भृसुप्रोक्तायां संहितायां प्रकीर्णाधिकारे त्रयोविंशो ऽध्यायः।\n\nअथ चतुर्विंशो ऽध्यायः।\n\nउत्सवः\nअतःपरं प्रवक्ष्यामि देवेशस्योत्सवक्रमम् ।\nवर्षदं सर्वलोकस्य शान्तिदं सर्वपुष्टिदम् ।। १ ।।\n\nराज्ञां विजयदानाय शत्रूणां नाशहेतवे ।\nव्याधिदुर्भिक्षशा न्त्यर्थमुत्सवं कारयेद्बुधः ।। २ ।।\n\nकालश्रद्धानिमित्तार्था(ख्या)उत्सवास्त्रिविधास्स्मृताः ।\nमासेतु यस्मिन् कस्मिंश्छित्प्रतिसंवत्सरं चरेत् ।। ३ ।।\n\nएकस्मिन् समयेचैव स तु कालोत्सवो भवेत् ।\nइष्टमासे दिने चेष्टे श्रद्धया क्रियते तु यः ।। ४ ।।\n\nस तु श्रद्धोत्सवोज्ञेय स्तस्मात्कालोत्सवो गुरुः ।\nभयप्रदनिमित्तेषु तथानावृष्टिकादिषु ।। ५ ।।\n\nक्रियते तत्र शान्त्यर्थं स निमित्तोत्सवस्स्मृतः ।\nप्रतिष्ठादिवसे तीर्थं प्रति संवत्करं चरेत्, ।। ६ ।।\n\nकालोत्सव इतिज्ञेयश्शान्त्यर्थं सप्रकीर्तितः ।\nराजराष्ट्राभिवृद्ध्यर्थं राज्ञां चैवाभिवृद्धये ।। ७ ।।\n\nअत्मनश्चैव पुत्राणां कुर्यादुक्तेषु मङ्गलम् ।\nराज्ञो जन्मदिने चैव यस्स श्रद्धोत्सवो भवेत् ।। ८ ।।\n\nअद्भुताद्युद्भवेशान्तिस्सतु नैमित्तिकोत्सवः ।\nग्रामादौ चोत्सवस्स्याच्चेत्क्रमेणैवं तु कारयेत् ।। ९ ।।\n\nसर्वदुःखार्तिशान्त्यर्थमादौ काल्युत्सवं चरेत् ।\nअन्वेषां क्रूरदेवानां शिष्टभूतगणस्य च ।। १० ।।\n\nशान्त्यर्थं कारयेत्पश्छास्त्रोक्तं शङ्करोत्सवम् ।\nविशस्त्रिगणसान्त्यर्थं सौम्यमार्गेण वास्तुषु ।। ११ ।।\n\nचक्रसेनेश संयुक्तं कुर्याद्दुर्गोत्सवं पुनः ।\nसर्वेषामपि देवानां मुनीनामपि सर्वशः ।। १२ ।।\n\nपितॄणां च ग्रहाणां च तत्पत्नीनां च सर्वशः ।\nद्विजानामपि शान्त्यर्थं लोकानामपि सर्वशः ।। १३ ।।\n\nपुष्ट्यर्थं कारयेत्पश्चाद्देवेशस्योत्सवं क्रमात् ।\nअन्यधा चेद्विनाशस्स्यात्सर्वेषां च न संशयः ।। १४ ।।\n\nतस्मात्परिहरेद्विद्वान् ग्रामादौतं विशेषतः ।\nविषुवायनभूपर्क्षप्रतिष्ठाकर्तृभेषु च ।। १५ ।।\n\nग्रहणेमासनक्षत्रे विष्णुपञ्चदिनेषु च ।\nउत्सवस्यान्तदिवसे तेषु तीर्थं प्रकल्पयेत् ।। १६ ।।\n\nएतेष्वेकं परिग्राह्यं यजमानस्य चेच्छया ।\nविषुवे चायने चैव ग्रहणे सोमसूर्ययोः ।। १७ ।।\n\nतत्तत्काले प्रकुर्वीत तीर्थस्नारन्तु नान्यधा ।\nअन्यर्क्षेष्वथ पूर्वाह्णेमध्याह्ने वा गुणान्विते ।। १८ ।।\n\nएकस्मिन्नेव मासेतु यदि तीर्थदिनद्वयम् ।\nतयोरन्त्यदिने तीर्थमिति पूर्वजदर्शनम् ।। १९ ।।\n\nतदेव यदि सूर्यस्य विद्धं चेत्संक्रमादिभिः ।\nवर्जनीयं तथा पूर्वं प्रशस्तमभिधीयते ।। २० ।।\n\nवारद्वयानुषक्ते चेत् तिथौ स्यात्तुपरे तथा ।\nअधिमासः परित्याज्यः कालोत्सवविधौहरेः ।। २१ ।।\n\nअर्कवारर्क्ष संयोगस्सर्वदा संप्रशस्यते ।\nश्रवणद्वादशीयोगस्सर्वकर्मफलप्रदः ।। २२ ।।\n\nयोगाश्च सुप्रशस्तास्स्युस्सिद्धामृतवराह्वयाः ।\nतिथिद्वयानुषक्तं चे ऽन्नक्षत्रं स्यात्परे ऽहनि ।। २३ ।।\n\nपरस्मिन् दिवसे स्याच्चेद्यावच्च दशनाडिकाः ।\nहीनं चेत् पूर्वदिवसे संकल्प्यावभृथं चरेत् ।। २४ ।।\n\nउत्तमं तु त्रिसप्ताहं मध्यमं स्याच्चतुर्दश ।\nनवाहं वाथसप्ताहम् अधमं परिचक्षते ।। २५ ।।\n\nत्रिगुणान्युत्सवाहानि कृत्वादौ घोषणं चरेत् ।\nमध्यमे द्विगुणादौ स्यादुत्सवादि दिने ऽधमे ।। २६ ।।\n\nअथवावभृथात्पूर्वमेकविंशतिके दिने ।\nध्वजस्यारोहणं कृत्वा सर्वमुत्सवमाचरेत् ।। २७ ।।\n\nराहुदर्शनसंक्रान्त्योः स्नानं श्रेष्ठं निशास्वपि ।\nक्रियां समाप्य मध्याह्ने रात्रौचेत्सकलं बुधः ।। २८ ।।\n\nतावत्कालं विनोदेव नीत्वा तत्तीर्थमाचरेत् ।\nपक्षन्त्रयोदशाहं वा दिनान्येकादश क्रमात् ।। २९ ।।\n\nनवाहं वाथ सप्ताहं पञ्चाहमथ वा पुनः ।\nत्रिदिनं द्विदिनं चैव कुर्यादेकाहमेव वा ।। ३० ।।\n\nन ध्वजारोहणं कुर्यात्त्षहादौतु विशेषतः ।\nउत्सवस्य दिनादौतु घोषये द्विधिपूर्वकम् ।। ३१ ।।\n\nघोषणादिवसात्पूर्यं कालयेदङ्कुरार्ऽपणम् ।\nध्वजदण्डं ततोवक्ष्ये विप्रादीनां यथाक्रमम् ।। ३२ ।।\n\nवेणुं च जातिवृक्षं च चंपकं क्रमुकं तथा ।\nध्वजदण्डार्थमाहृत्य सर्वेषां क्रमुकं तु वा ।। ३३ ।।\n\nअन्यैर्वाशुभवृक्षैर्वाकारयेदिति के च न ।\nचतुर्विंशाङ्गुलं नाहं ध्वजदण्डमथोत्तमम् ।। ३४ ।।\n\nतस्मात्तु द्व्यङ्गुलं हीनं ध्वजदण्डन्तु मध्यमम् ।\nविंशत्यङ्गुलनाहे तदधमं दण्डमुच्यते ।। ३५ ।।\n\nयथालाभपरीणाहमवक्रं परिगृह्य च ।\nध्वजदण्डमृजुं कुर्वाद्विमानसमयायतम् ।। ३६ ।।\n\nविमानस्याधिकं कुर्यात् पादहीन मथार्ऽधकम् ।\nअध्यर्थं वाधिपादं वा मूलादग्रं क्रमात्कृशम् ।। ३७ ।।\n\nवेणुकं यदि संग्राह्यं भूतवेदांगुलायतम् ।\nषडङ्गुलपरीणाहं वेणुदण्डं सुसंस्थितम् ।। ३८ ।।\n\nतन्मध्ये द्वियमं हित्वा तन्मध्ये वलयं दृढम् ।\nतालद्वयमथायामं यममात्रन्तु विस्तृतम् ।। ३९ ।।\n\nउत्सेधं भागमुद्दिष्टं दारुभिर्याज्ञिकैस्तुवा ।\nतच्चतुर्थांशकं कृत्वा मूले ऽग्रेद्व्यंशकन्त्यजेत् ।। ४० ।।\n\nमध्ये द्व्यंशं तु कर्तव्यं सुषिरद्वयसंयुतम् ।\nशकलानि त्रीणियोज्य मूलमध्याग्रतःक्रमात् ।। ४१ ।।\n\nप्रक्षाल्यमूलमन्त्रेण तन्मन्त्रैःप्रोक्षणं चरेत् ।\nदशदर्भयुतं कूर्चमग्रेचैव तु योजयेत् ।। ४२ ।।\n\nदर्भमालान्तरावेष्ट्य दण्डोचाश्वद्थपत्रयुक् ।\nमध्याङ्गुलिपरीणाहं दण्डद्विगुणमायतम् ।। ४३ ।।\n\nदण्डाग्रे तत्र संयोज्य रज्जुं तत्रैव बन्धयेत् ।\nसंव्यपोह्य चतुस्तालं पृष्ठे यूधाधिपस्यतु ।। ४४ ।।\n\nखानयित्वा ध्वजस्थानं त्रितालं गाढयेव च ।\nमेदिनीं तु समभ्यर्च्य रत्नं बीजानि च क्षिपेत् ।। ४५ ।।\n\nस्थापयित्वा ध्वजं तत्र ध्वजमन्त्रेण मन्त्रवित् ।\nदेवदेवं समीक्ष्यैव यष्टिं तत्प्र मुखे न्यसेत् ।। ४६ ।।\n\nध्वजदण्डमृजुं कुर्याद्दृढं तत्रैव कारयेत् ।\nमूलं त्रितालमुत्सेधं तदध्यर्धन्तु विस्तृतम् ।। ४७ ।।\n\nतदूर्ध्वे रत्निमात्रन्तु साष्टपत्रं सकर्णिकम् ।\nशुद्धकार्पासवस्त्रन्तु समाहृत्य नवं दृढम् ।। ४८ ।।\n\nउत्तमं षोडशं हस्तं मध्यमं तिथिहस्तकम् ।\nअधमं चतुर्दशं हस्तं त्रिविधं वस्त्रमुच्यते ।। ४९ ।।\n\nपञ्चतालं चतुस्तालं त्रितालं विस्तृतं क्रमात् ।\nअग्रं पादं विदित्वा तु मुखं पृष्ठं तथैव च ।। ५० ।।\n\nचतुर्भागं पटं कुर्यादेकभागं शिरो भवेत् ।\nवीशस्थानं द्विभागं तु पुच्छमेकांशमुच्यते ।। ५१ ।।\n\nमध्यमस्याग्रमूलं च यष्टिं सम्यक् प्रयोजयेत् ।\nतन्मध्ये तु लिखेद्वीशं पञ्चवर्णैरलङ्कृतम् ।। ५२ ।।\n\nध्रुवबेरस्य कण्ठास्त मुत्तमे चोत्तमं भवेत् ।\nअधमे ऽन्त्यन्तु नाभ्यन्तं तयोर्मध्येष्टधा भवेत् ।। ५३ ।।\n\nएकै मगथमान्तं च नवधा मानमुच्यते ।\nध्वजदण्डस्य वीशस्य षट् शुभानि निरीक्षयेत् ।। ५४ ।।\n\nयजमानानुकूले च नक्षत्रे च विशेषतः ।\nनवार्धतालमानं वा नवतालमथापि वा ।। ५५ ।।\n\nअतिभङ्गं नतं चैव भङ्गत्रयसमन्वितम् ।\nवामपादे समाकुञ्च्य दक्षिणं संप्रसार्य च ।। ५६ ।।\n\nकिञ्चित्संकुचितं पीठात्पर्ष्णीपार्श्वं समुद्धृतम् ।\nपक्षद्वयसमायुक्तं करण्डमुकुटान्वितम् ।। ५७ ।।\n\nश्यामं श्वेतं तथा कृष्णं रक्तं पीतं तथैव तु ।\nएतैस्तु पञ्चभिर्वर्णैरनुरूपैस्तु शोभनैः ।। ५८ ।।\n\nगरुडं प्राञ्जलिं कुर्यात्किञ्चित्कं प्रेक्षयेद्बुधः ।\nभूषणैर् अष्टनागैश्च वामहस्ते त्वनन्तकः ।। ५९ ।।\n\nवासुकिर्यज्ञ सूत्रन्तु कटीसूत्रन्तु तक्षकम् ।\nहारं कर्कोटकं चैव पद्मं दक्षिणकर्णके ।। ६० ।।\n\nमहापद्मं वामकर्णे शङ्ख च शिरसि क्रमात् ।\nगुलिकं दक्षिणे हस्ते क्रमात्सर्वविभूषणम् ।। ६१ ।।\n\nमूर्ध्नश्चोपरि कर्तव्यं श्वेतछत्रं तु सुन्दरम् ।\nपार्श्वयोरुभयोश्चापि चामरद्वय संयुतम् ।। ६२ ।।\n\nपादपार्श्वद्वयेचैव दीपद्वय समन्वितम् ।\nपूर्णकुंभं तयोर्मध्ये लिखित्वा तु विशेषतः, ।। ६३ ।।\n\nतस्याधस्शङ्खचक्रे च समालिख्य विशेषतः ।\nमुक्तादामाद्यलङ्कृत्य पार्श्वयोः कदलीकृतम् ।। ६४ ।।\n\nपूर्वस्मिन्नेव दिवसे कृत्वा नयनमोक्षणम् ।\nदेवालयस्याभिमुखे प्रपायां मण्डपे-थ वा ।। ६५ ।।\n\nपञ्चवर्णैरलङ्कृत्य वितानस्तंभवेष्टनैः ।\nशालिराशिं च कृत्वैव तत्पटन्तु सुसन्न्यसेत् ।। ६६ ।।\n\nवास्तुहोमं ततःकृत्वा पर्यग्नीकरणं चरेत् ।\nपुण्याहं वाचयित्वैव प्रोक्षयेत्पञ्चगव्यकैः ।। ६७ ।।\n\nऐशान्यामग्निकुण्डे तु चौवासन विधानतः ।\nआघारं विधिवद्धुत्वा वैष्णवं च सुहूयते ।। ६८ ।।\n\nहैमपात्रस्थवर्णेन हैमतूल्या विशेषतः ।\nतन्मन्त्रं च समुच्चार्य नयनोन्मिलनं चरेत् ।। ६९ ।।\n\nअङ्गहोमं ततःकृत्वा दर्शनीयैश्च दर्शयेत् ।\nविष्णुसूक्तं च हुत्वातु तथा पुरुषसूक्तकैः ।। ७० ।।\n\nव्याहृत्यंन्तं च हुत्वातु ततः कुंभं प्रगृह्यच ।\nतन्तुना परिवेष्टै व कूर्चयुक्तं सहाक्षतम् ।। ७१ ।।\n\nवदन्वै विष्णुगायत्रीं गायत्रीं गरुडस्य च ।\n\"इषे त्वोर्ज्येऽत्वादि जपन् \"आप उन्दन्त्विऽति क्रमात् ।। ७२ ।।\n\nततः पुरुषसूक्तं च मन्त्रानपि च वैष्मवान् ।\nकूर्चेनैव तु तत्तोयमभिमृश्य समाहितः ।। ७३ ।।\n\nतदंबुना कुशाग्रेण प्रोक्षणैः प्रोक्षणं चरेत् ।\nअपो हिरण्यवर्णाभिः पवमानादिभिस्त्रिभिः ।। ७४ ।।\n\n\"शन्नो देवीऽरभीत्युक्त्वा पुरुषसूक्तेन वैष्णपैः ।\nशुद्ध्यर्थं प्रोक्षयित्वा तु पुण्याहमपि वाचयेत् ।। ७५ ।।\n\nपरिषिच्य पावकं पश्चात्तन्मन्त्रेण सुहूयताम् ।\nसायमर्चावसाने तु कुंभपूजां समाचरेत् ।। ७६ ।।\n\nकलशैस्सप्तभिः प्रोक्ष्य बद्ध्वाप्रतिसरं ततः ।\nअण्डजादीनि पञ्चैव धान्यान्यास्तीर्य वस्त्रयुक् ।। ७७ ।।\n\nशयने शाययेच्चैव देववादे शिरस्तथा ।\nहौत्रं प्रशंस्य तत्काले होता हौत्रक्रमेण वै ।। ७८ ।।\n\nवैनतेयस्य मन्त्रेण तन्मूर्त्यावाहनं चरेत् ।\nमूर्तिमन्त्रैस्समावाह्य निरुप्याज्याहुतीर्यजेत् ।। ७९ ।।\n\n\"शतधारं कदाऽवीति वीशमन्त्रमुदाहृतम् ।\nतथाद्वादशपर्यायं वैष्णवं च सुहूयताम् ।। ८० ।।\n\nव्याहृत्यन्तं च कृत्वा तु रात्रिशेषं व्यपोह्य च ।\nआग्नेय्यां न्यस्य भेर्यां च नन्दिकेश्वरमाह्वयेत् ।। ८१ ।।\n\nपुनः प्रभाते धर्मात्वास्नात्मास्नानविधानतः ।\nमुहूर्ते समनुप्राप्ते हृदि बीजाक्षरं न्यसेत् ।। ८२ ।।\n\nकुंभाच्छक्तिं समावाह्यचार्ऽचयित्वा विधानतः ।\nपुण्याहं वाचयित्वैव समभ्यर्च विवेदयेत् ।। ८३ ।।\n\nअग्निं प्रज्वाल्य तन्मन्त्रैर्जुहुयाद्दशशःक्रमात् ।\nअन्तहोमं वाचयित्वैव समभ्यर्च्य निवेदयेत् ।। ८४ ।।\n\nउपलिप्य पटं पश्चात्पञ्चवर्णैरलङ्कृतम् ।\nधूपदीपैरलङ्कृत्य शालिपीधं प्रकल्पयेत् ।। ८५ ।।\n\nचतुरश्रं समं कृत्वा विस्तारं चैकभागकं ।\nशाल्यर्धं तण्डुलं प्रोक्तं तदर्धं तिलमाहरेत् ।। ८६ ।।\n\nचक्रं पश्चिमतो न्यस्य धान्यपीठोपरि स्थितम् ।\nतस्यैवोत् तरतः पार्श्वेविष्वक्सेनं तथैव च ।। ८७ ।।\n\nधान्यपीठे सुसंस्थाप्य गरुडं पश्चिमामुखम् ।\nन्यस्य भेरीं च पार्श्वे यष्टिं सुसन्न्यसेत् ।। ८८ ।।\n\nदेवदेवं सुसंपूज्य द्विगुणं पूजयेत्ततः ।\nद्विगुणं हविरेवोक्तं देवीभ्यां च तथा भवेत् ।। ८९ ।।\n\nचक्रादीनां पृथक्कुर्यादासनादीन् पृथक् पृथक् ।\nनन्दीश्वरं तथाभ्यर्च्य हविर्भिश्च निवेदयेत् ।। ९० ।।\n\nआचार्यो यष्टिमादाय \"भूर्भुवस्सुवऽ रीरयन् ।\n\"उप श्वासयऽ मन्त्रं च जप्त्वा भेरीं सुताडयेत् ।। ९१ ।।\n\nवादकस्तु शुचिर्भूत्वा वस्त्रमाल्याद्यलङ्कृतः ।\nसर्ववाद्यसमायुक्तं भेरीमादाय शास्त्रवित् ।। ९२ ।।\n\nशास्त्रोक्तेन विधानेन चक्राग्रेताडयेत्तदा ।\nद्रोणैर्द्रेणार्धकैर्वापि आढकैर्वाथ तण्डुलैः ।। ९३ ।।\n\nपाचयित्वा कटाहेतु प्रक्षिपेद्बलिमुत्तमम् ।\nमुद्गनिष्पावतिल्वांश्च लाजापूपौप्रगृह्य च ।। ९४ ।।\n\nकटाहे तु सुसन्न्यस्य शिष्यस्तं शिरसा वहेत् ।\nअभिवन्द्य ध्वचं पूर्वमादाय समलङ्कृतम् ।। ९५ ।।\n\nरथे वा शिबिकायां वा मन्त्रेणारोप्य मङ्गलैः ।\nसह पुष्पं बलिं पात्रे संगृह्यानुगतं पुनः ।। ९६ ।।\n\nचक्रवीशामितान् पश्चान्नाथवद्गमयेत्तदा ।\nआचार्यः पुरतो गत्वा सर्ववाद्यसमायुतम् ।। ९७ ।।\n\nगर्भगेहस्थदेवानां ब्रह्मादीनां यथाक्रमम् ।\nद्वारेषु द्वारपालेभ्यो धामपालेभ्य एव च ।। ९८ ।।\n\nअन्येषां परिवाराणां स्वेस्वेस्थाने बलिं क्षिपेत् ।\nआलयस्य बहिर्गत्वा ग्रामे सर्वत्र घोषयेत् ।। ९९ ।।\n\nमध्यमे चालयं यत्र ब्रह्मादीशान्तमाचरेत् ।\nयस्यां दिशि भवेद्धाम तद्दिगादि बलिं क्षिपेत् ।। १०० ।।\n\nउत्सवभ्रमणं कुर्यात्प्रादक्षिण्यक्रमेण नै ।\nग्रामं गत्वातु संप्राप्य संधौ संधौ विशेषतः ।। १०१ ।।\n\nध्यात्वा बुद्ध्वाधिपान्मन्त्री भूम्यामावाह्य पूर्ववत् ।\nअर्घ्यान्तं च समभ्यर्च्य मुष्ट्यन्नं नामभिर्ददेत् ।। १०२ ।।\n\nसंधौ तत्संधिमादाय प्राच्यां \"भूतेभ्यऽइत्यपि ।\nदेवेभ्यो दक्षिणे पश्चा द्राक्षनेभ्यश्च पश्चिमे ।। १०३ ।।\n\nनागेभ्यश्चोत्तरे चाथ ऊर्ध्वायां दिशि चक्रमात् ।\n\"ये भूताऽइति मन्त्रेण पूर्वं दद्याज्जलं पुनः ।। १०४ ।।\n\nपुष्पं बलिं तथाधावं संदद्याच्चक्रसन्निधौ ।\nयस्यां दिशि विमानं वा ब्रह्माद्येव बलिं ददेत् ।। १०५ ।।\n\nआचरेदथ वा तस्य दिगीशाद्यं बलिं क्रमात् ।\nपश्चिमस्थ विमानं चेद्वरुणादि बलिं क्षिपेत् ।। १०६ ।।\n\nअथ वा ग्राममध्ये चेद्दत्वा ब्रह्मबलिं पुरः ।\nततोदिक्पालकानां च तथा भूतबलिं क्षिपेत् ।। १०७ ।।\n\nदिगीशयोर्द्वयोर्मध्ये महावीथ्यां विशेषतः ।\nसंधिर्यदि भवेत्तत्र भूतानां च बलिं क्षिपेत् ।। १०८ ।।\n\nसंध्यन्तरगतां संधिमाचरेद्यदि मोहतः ।\nकर्मणो वास्तुजातानामनर्धं भवति ध्रुवम् ।। १०९ ।।\n\nप्रागन्तं पश्चिमाद्यं च एकवीथिं च दण्डकम् ।\nकुर्यात्तत्रैव चक्राद्यैः पश्चिमाद्यं बलिं ततः ।। ११० ।।\n\nवरुणनिरृति वायुभ्यः पश्चिमे तु बलिं तथा ।\nधात्रे यमकुबेराभ्यां सधौ मध्ये बलिं क्षिपेत् ।। १११ ।।\n\nइन्द्रवापकरुद्रेभ्यः प्राच्यां दद्यात्ततः क्रमात् ।\nउदगन्तैकवीथिश्चेद्दक्षिणाद्यं बलिं क्षिपेत् ।। ११२ ।।\n\nयमनीलानलेभ्यश्च दक्षिणे मध्यमे ऽपि च ।\nब्रह्मवारुण शक्रेभ्यश्चोत्तरे च बलिं तथा ।। ११३ ।।\n\nकुबिल पवने शेभ्यो बलिं दद्यात्क्रमेण च ।\nनद्यादिषु विमानं चेत्परितः प्राङ्गणे ददेत् ।। ११४ ।।\n\nपूर्वं क्षिप्त्वा बलिं धीमान् पुनस्तस्य च तस्य च ।\nमन्त्रमुच्चार्य पूर्वोक्तं गद्यपद्यैश्च घोषयेत् ।। ११५ ।।\n\nनगरादौ तु गद्यैश्च प्रशंस्योपांशुना बुधः ।\nतत्तन्मन्त्रं समुच्चार्य घोषयेत्पटहादिभिः ।। ११६ ।।\n\n\"प्रियतां भगवान्विष्णुस्सर्वलोकेश्वरो हरिः ।\nब्रह्मेशाभ्यां च सहितश्चोत्सवे नः प्रसीदतु ।। ११७ ।।\n\nदेवाश्च ऋषयस्सर्वे पितरश्च ग्रहादयः ।\nविष्णुलोकगतास्सर्वेनानालोकनिवासिनः ।। ११८ ।।\n\nसर्वेन्ये देवतास्सर्वाः परिवारगणैस्सह ।\nविश्वे ते विष्णुयागे ऽर्स्मि समागच्छन्तु सादराः ।। ११९ ।।\n\nहव्यं बलिं समादाय भुञ्जन्तु शुभदायिनःऽ ।\nइत्युक्त्वा घोषयेत्संधौ चक्रस्याभिमुखे पुनः ।। १२० ।।\n\nब्रह्माद्यान् स्वस्वतालैश्च घोषयेद्वादकः पुनः ।\nबलिमेवं च निर्वाप्य प्रदक्षिणव शेन तु, ।। १२१ ।।\n\nजपन्वै शाकुनं सूक्तं प्रविशेदालयं पुनः ।\nबलिशिष्टं भूतपीठे \"सर्वभूतेभ्यऽ इत्यपि ।। १२२ ।।\n\nबलिं तत्तोयशेषं च प्रक्षिपेच्चक्रसन्निधौ ।\nधामप्रदक्षिणं कृत्वा ध्वजाद्यैरनपायिभिः ।। १२३ ।।\n\nशान्तं चक्रं च चत् स्थाने स्थापयेन्मतिमान् पुनः ।\nध्वजस्थानं प्रविश्यैव ध्वजमादाय मन्त्रवित् ।। १२४ ।।\n\n\"स्वस्ति दाऽइति मन्त्रेण बध्नीयाद्रज्जुना सह ।\nमन्त्रेण मतिमान् पश्चात्प्राङ्मुखो वा प्युदङ्मुखः ।। १२५ ।।\n\nदण्डाग्रे योजयेत्पश्चाच्छङ्खकाहलसंयुतम् ।\nसमाबद्ध्य पुनस्स्निग्धं \"भूरिऽसीति जपं स्ततः ।। १२६ ।।\n\nअभिमन्त्ष ध्वजं पश्चादासनाद्यैस्समर्चयेत् ।\nपुण्याहं वाचयेत्पश्चान्मुद्गान्नं तु ध्वजस्य च ।। १२७ ।।\n\nनिवेद्य मुखवासं च प्रणाममपि कारयेत् ।\nतत्काले मौद्गिकं चान्नं गरुडस्य निवेदितम् ।। १२८ ।।\n\nस्त्रियस्सत्बुत्रकामा स्तदश्नीयुर्भक्तिसंयुताः ।\nआयष्मन्तं बलारोग्यवन्तं दान्तं सुलक्षणम् ।। १२९ ।।\n\nबुद्धिमन्तं यशोवन्तं प्रसूयेयुस्सुतं ध्रुवम् ।\n(ततन्तु तोषयेद्वीशं स्तोत्रैर्ध्यानयुतो गुरुः ।। १३० ।।\n\n\"नमो नमस्ते पक्षीन्द्र स्वाऽध्यायवपुषे नमः ।\nवाहनाय महाविष्णोस्तार्क्ष्यायामित तेजसे ।। १३१ ।।\n\nगरुडाय नमस्तुभ्यं सर्वसर्पेन्द्रमृत्यवे ।\nवैनतेय महाबाहो महाबल वयो ऽधिप ।। १३२ ।।\n\nविहगेन्द्र नमस्ते ऽस्तु समुत्पाटीतकल्पक ।\nआहृतामृतकुंभाय जननीदास्यमोचिने ।। १३३ ।।\n\nसुरासुरेन्द्रजयिने नागेन्द्राबरणाय ते ।\nयदाधारमिदं सर्वं तदाधाराय ते नमः ।। १३४ ।।\n\nपक्षौ यस्य बृहत्साम रथन्तरमपि द्वयम् ।\nअक्षिणी चापि गायत्री त्रिवृत्साम शिरस्स्वयम् ।। १३५ ।।\n\nस्तोम आत्मा नमस्तस्मै वामदेव्याङ्गसम्पदे ।\nनमःप्राणादिवायूनामीशाय गरुडात्मने ।। १३६ ।।\n\nपक्षीन्द्र पक्षविक्षेपतरङ्गानिलसंपदा ।\nनिरस्तासुरसन्नाह समरे शत्रुसूदन ।। १३७ ।।\n\nप्रतिष्ठितः पटे तुभ्यं नमःप्रणवमूर्तये ।\nकर्मणां सिद्धिमाहूतः कुरुष्व विहगेश्वर ।। १३८ ।।\n\nदोषानपनयास्माकं गुणानावह सर्वशः ।\nविघ्नानि जहि सर्वाणि आत्मसात्कुरु मामपि।ऽ ।। १३९ ।।\n\nस्तुत्वैवं गारुडं मन्त्रं जपेदेकाग्रमानसः) ।\nध्वजस्यारोहणे यावत्तावस्मूर्त्या विशेषतः ।। १४० ।।\n\nत्रिकालं वा द्विकालं वा एक कालमधापि वा ।\nहविस्सम्यङ्निवेद्यैव सप्तविंशति विग्रहैः ।। १४१ ।।\n\nपूजयित्वा ध्वजं पश्चाद्रात्रौ भूतबलिं क्षिपेत् ।\n\"जियमत्युच्छ्रयं धन्यं ध्वजंचेति ध्वजं तथा ।। १४२ ।।\n\nध्वजमूले तथेन्द्रादीन् दण्डे ब्रह्माणमित्यपि ।\nसूर्येन्द्वग्नींस्तु फलकत्रये यष्ट्यां सुदर्शनम् ।। १४३ ।।\n\nवलये वानुकिं रज्ज्वां त्रिमूर्तीरर्चयेत्ततः ।\nघण्टायां चैव ब्रह्माणं दर्भदाम्नि सरस्वतीम् ।। १४४ ।।\n\nइतिक्रमेण चावाह्य तन्मन्त्रैरर्चनं चरेत् ।\nध्वजारोहणमारभ्य चोत्सवादिदिनादधः ।। १४५ ।।\n\nसायं प्रातश्च वूजान्ते ध्वजारोहणवद्बलिम् ।\nशिष्येण गुरुणा चाथ चक्रस्याभिमुखे तथा ।। १४६ ।।\n\nनित्यं रात्रौ विशेषेण तथा भूतबलिं क्षिपेत् ।\nवीशामितौ विना धीमान् तीर्थान्तं सर्वरात्रिषु ।। १४७ ।।\n\nचक्रमेव नयेद्विद्वान् बलिरक्षणहेतवे ।\nध्वजस्यारोपणं यावत्तावन्नित्यं समाहितः ।। १४८ ।।\n\nत्रिकालं वा द्विकालं वाप्येककालमथापि वा ।\nपूर्वोक्तेन क्रमेणैव समभ्यर्च्य निवेदयेत् ।। १४९ ।।\n\nध्वजस्यारोहणं रात्रावपि कुर्वन्ति के च न ।\nउत्सवारंभदिवसात्तत्र ये ग्रामवासिनः ।। १५० ।।\n\nअन्यकार्यसमासक्तान गच्छेयुस्थ्सलान्तरम् ।\nगच्छेयुरथ वा तीर्थे निवर्तेयुरसंशयम् ।। १५१ ।।\n\nबहिर्वीथ्यां तु तद्ग्रामे जनास्सर्वे तथैव च ।\nतावान्न तेषां निर्बन्धस्समीपस्थेषु यस्स्मृतः ।। १५२ ।।\n\nअहूतव्या उत्सवार्थे देवास्सम्यक् प्रकीर्तिताः ।\nदेवादीनां च सर्वेषां तेषां स्थानं प्रवक्ष्यते ।। १५३ ।।\n\nइन्द्रादयो महादिक्षु विदिक्षु च समाश्रिताः ।\nतथैकादश रुद्राश्च द्वादशाहस्करा अपि ।। १५४ ।।\n\nवसवस्स्युरथाष्टौ च ओङ्कारश्च वषट्कृतम् ।\nएते देवास्त्रयस्त्रिंशाः कथिता ब्रह्मणा पुरा ।। १५५ ।।\n\nअश्विनावपि तत्रेति केचिदाहुर्मनीषिणः ।\nत्रयस्त्रिंशद्देवतानां स्थानमैशान्यमुच्यते ।। १५६ ।।\n\nअपरे चापि कर्तव्या नदीपार्श्वे विशेषतः ।\nअष्टादशगणानान्तु भुतपीठस्य दक्षिणे ।। १५७ ।।\n\nदेवाश्च ऋषयस्सर्वे पितरो दैत्यदानवाः ।\nअसुराश्चैव गन्धर्वा स्तथैवाप्सरपाङ्गणाः ।। १५८ ।।\n\nयक्षाश्च राक्षसाश्चैव नागाभूताः पिशाचकाः ।\nअनावृष्टिगणाश्चैव तथामृतमुचां गणाः ।। १५९ ।।\n\nमातरश्चैव रोहिण्यः सूर्या अष्टादश स्मृताः ।\nअष्टादशगणाश्चैते प्रोक्ता वै देवयोनयः ।। १६० ।।\n\nअनुक्तानन्यदेवांश्च इन्द्रपार्श्वे समर्चयेत् ।\nदेवानां चैव पत्नीश्च तत्तत्पार्श्वे समर्चयेत् ।। १६१ ।।\n\nस्कन्दो विघ्नश्च दुर्गा च ज्येष्ठा चैव सरस्वती ।\nतदालये बलिं दद्यात्प्राकारे चोत्तरे ऽपि वा ।। १६२ ।।\n\nपरिवारोक्तदेशे तु रोहिण्यो मातरस्तथा ।\nऋषिपत्नीश्च तास्सप्त ऋषिभिस्सह चार्ऽचयेत् ।। १६३ ।।\n\nसिद्धान् विद्याधरांश् चैव गरुडगन्धर्वकिन्नरान् ।\nकिपूरुषांश् चारणान् देवान् महादिक्षु समर्चयेत् ।। १६४ ।।\n\nभूतेभ्यश्चाथ यक्षेभ्यः पिशाचेभ्य स्तथैव च ।\nराक्षसेभ्यश्च नागेभ्यस्संधौ संधौ बलिं ददेत् ।। १६५ ।।\n\nराजवेश्माङ्गणे मध्ये इन्द्रं चैव समर्चयेत् ।\nतस्य दक्षिणपार्श्वे तु जयश्रीकीर्तीस्समर्चयेत् ।। १६६ ।।\n\nउत्सवार्थं विशेषेण संभारानाहरेत्ततः ।\nरथं च शिबिकां चैव यन्त्रडोलादिकांस् तथा ।। १६७ ।।\n\nकारयित्वा च शिल्पोक्तं दीपानन्यान् प्रगृह्य च ।\nभेर्यादीन्यपि वाद्यानि शङ्खकाहलकानि च ।। १६८ ।।\n\nतालवृन्तं ध्वजानन्यान् छत्रचामरबर्हिणः ।\nनर्तकान् गायकानन्यान् यथोक्तं पूर्वमाहरेत् ।। १६९ ।।\n\nआलयं समलङ्कृत्य तोरणाद्यैर्विभूष्य च ।\nपरिचारान् समाहूय स्वस्वकर्म निवेदयेत् ।। १७० ।।\n\nमण्टपादीनि सर्वाणि प्रपादीनि च सर्वशः ।\nआस्तानार्थं च नृत्यार्थं कारयेच्छिल्पशास्त्रवित् ।। १७१ ।।\n\n\"अव धूऽतेति मन्त्रेण ग्रामवीथीर्विशेषतः ।\nविप्रा वेदविदश्शुद्धाश्शोधयेयुर्मनोरमम् ।। १७२ ।।\n\n\"आशासु सप्तऽइत्युक्त्वा गव्याद्यैः सर्वतश्शुभम् ।\nसमभ्युक्ष्योपलिप्यैव तण्डुलानवकीरयेत् ।। १७३ ।।\n\nकदलीपूगकुंभाद्यैरलङ्कुर्याद्गृहांगणम् ।\nवितानाद्यैर्विशेषेण फूषयेत्सर्वतश्शुभम् ।। १७४ ।।\n\nतद्ग्रामवासिनः सर्वे ऽलङ्कृता नान्यतत्पराः ।\nनैमित्तिकादिकं हित्वा ध्यायेयुर्मनसा हरिम् ।। १७५ ।।\n\nतद्ग्रामसीमन्यन्तस्थ्सा नित्यकर्मक्रियां विना ।\nनैमित्तिकानि काम्यानि तीर्थान्तं नाचरेद्बुधाः ।। १७६ ।।\n\nप्रवृत्ते चोत्सवे विष्णोस्सौम्यमार्गेण वास्तुषु ।\nअन्यदेवोत्सवं तत्र नाचरेदिति शासनम् ।। १७७ ।।\n\nअस्मिन् देवोत्सवे यागे तद्वास्तुषु विशेषतः ।\nसंकल्प्य चोत्तरां वेदिं प्रवृत्ते ऽन्यानि नाचरेत् ।। १७८ ।।\n\nयदि चेत्सर्वनाशस्स्यात्कर्ताभर्ता विनश्यति ।\nतस्मात्परिहरेद्धीमान् तीर्थान्तं तेषु वान्तुषु ।। १७९ ।।\n\nउत्सवादिदिनात्पूर्वं सप्तमे पञ्चमे ऽथ वा ।\nसंस्नाप्य देवदेवेशमङ्कुरार्ऽपणमाचरेत् ।। १८० ।।\n\nइति श्रीवैखानसे भगवच्छास्ते भृगुप्रोक्तायां संहितायां प्रकीर्णाधिकारे चतुर्विंशो ऽध्यायः।\n\nअथ पञ्चविंशो ऽध्यायः।\n\nउत्सवविधिः\n\nअथोत्सवविधिं वक्ष्ये देवदेवस्य शार्ङ्गिणः ।\nआरंभदिवसात्पूर्वं यजमानो मुद्न्वितः ।। १ ।।\n\nपूर्वोक्तगुणसंपन्नं वरयित्वा गुरुं तथा ।\nद्विगुणाराधनायैकमेकं कुंभार्चनाय च ।। २ ।।\n\nहोमार्थं बलिदानार्थं तथा स्थानार्चनाय च ।\nवृणेत्पदार्थिनः पञ्च तावतः परिचारकान् ।। ३ ।।\n\nआचार्यमुपसंगम्य संपूज्य च विधानतः ।\n\"कर्मेदं मे कुरुऽष्वेति याचयेद्विनयान्वितः ।। ४ ।।\n\nआचार्यः सह शिष्यैस्तु कृत्वा केशादिवापनम् ।\nस्नात्वा स्नानविधानेन धृत्वा धौतं यथाविधि ।। ५ ।।\n\nऊर्ध्वपुण्ड्रधरस्सम्यक् संध्यादीन् समुपास्य च ।\nब्रह्मयज्ञं च कृत्वैव तथा देवर्षि तर्पणम् ।। ६ ।।\n\nजपेद्द्वादशसूक्तानि नारायणमथारुणम् ।\nआलये संप्रविश्यैव देवेशं संप्रणम्य च ।। ७ ।।\n\nदेवं विशेषतो ऽभ्यर्च्य कार्यं तस्मै निवेदयेत् ।\nयजमानो ऽपि धर्मात्मा नित्यकर्म समाप्यच ।। ८ ।।\n\nदेवालयं प्रविश्चैव पुण्याहं कारयेत्ततः ।\nश्रीवैखानस सूत्रोक्त मधुपर्मविधानतः ।। ९ ।।\n\nआचार्यमृत्विजश्चैव संपूज्य विधिना ततः ।\nअलङ्कुर्याच्च गन्थाद्यैर्धूपदीपादिभिस्तथा ।। १० ।।\n\nनववस्त्रोत्तरीयाद्यैस्तथा पञ्चाङ्गभूषणैः ।\nपञ्चाङ्गभूषणं वक्ष्ये यथा कुर्यादतन्द्रितः ।। ११ ।।\n\nदशनिष्कप्रमाणेन कुण्डलाभरणं पृथक् ।\nषण्णिष्कमानं कटकमङ्गदं चांगुलीयकम् ।। १२ ।।\n\nएकविंशतिनिष्काढ्यं कटीसूत्रं सलक्षणम् ।\nतदर्धांशप्रमाणेव ग्रीवालङ्करणं पृथक् ।। १३ ।।\n\nअष्टनिष्क प्रमाणेव यज्ञसूत्रं च कारयेत् ।\nअनेन विधिना कुर्याद्गुरोरर्धार्धमृत्विजाम् ।। १४ ।।\n\nआचार्यः प्रोक्ष्यचात्मानं यजमानमथर्त्विजः ।\nप्राश्नीयात्पञ्चगव्यं च पदार्थिभ्यश्चसादरम् ।। १५ ।।\n\nयजमानाय दद्याच्च मन्त्रपूर्वं विशेषतः ।\nततः पद्माग्निमाधाय परिषिच्य च पावकम् ।। १६ ।।\n\nयद्देवादि चतुस्सूक्तान्याज्येन जुहुयाद्गुरुः ।\nवैश्वानरेण सूक्तेन चोपतिष्ठेद्धुताशनम् ।। १७ ।।\n\nक्षपयित्वा ततः पापं कर्मार्हास्ते भवन्त्यतः ।\nकूश्माण्डहोम इत्युक्तस्सर्वपापप्रणाशनः ।। १८ ।।\n\nतत्काने दीक्षितास्सर्वे विधिमन्त्रपुरस्सरम् ।\nबद्ध्वा प्रतिसरं हस्ते पश्चात्कुर्युःक्रियामपि ।। १९ ।।\n\nततःप्रभृति सर्वे ते शुद्ध दन्तनखास्तथा ।\nहविष्यभोजिनो दान्ता स्त्रिकालस्नायिनो ऽपि च ।। २० ।।\n\nजितेन्द्रिया भवेयुस्ते तथा ऽधश्सायिनो ऽपि च ।\nस्त्रीशूद्राभ्यामसंभाष्य नारायणपरायणाः ।। २१ ।।\n\nयावत्कालं भवेद्दीक्षा तावच्छुद्धा इमे स्मृताः ।\nसूतके मृतके वापि तेषां नाशौच इष्यते ।। २२ ।।\n\nअथवक्ष्येंकुरार्थन्तु मृत्तिकाग्रहणे विधिम् ।\nशान्त चक्रे समभ्यर्च्य हवींष्यपि निवेद्य च ।। २३ ।।\n\nविष्वक्सेनं समादाय यानमारोप्य नाथवत् ।\nआचार्यः पुरतोगच्छे \"द्विष्णुर्माऽमिति चोच्चरन् ।। २४ ।।\n\nचक्रस्य पश्चाद्गच्छेयुराचार्येण समन्विताः ।\nआदर्शहेमकलशपूर्णकुंभांकुरादिभिः ।। २५ ।।\n\nध्वजत्रयादिकान् सर्वान् पुरस्कृत्य पदार्थिनः ।\nप्राच्यां सर्वसमृद्धिस्स्यादाग्नेय्यां धान्यनाशनम् ।। २६ ।।\n\nयाम्ये जनविनाशस्स्यान्नैरृत्यां धननाशनम् ।\nअनावृष्टिश्च वारुण्यां राजकोपश्च पावने ।। २७ ।।\n\nसौम्ये पुत्रसमृद्धिस्स्या दैशान्यां सुखदं भवेत् ।\nएतानां तु दिशां मध्ये प्रशस्तां शुद्धमृत्तिकाम् ।। २८ ।।\n\nआचार्यस्साधनैर्युक्तो दिशं गत्वा सशिष्यकः ।\nग्रामदेवालयादारादारामे ऽत्र मनोरमे ।। २९ ।।\n\nनदीतटाकतीरे वा सीमामनतिलङ्घ्य च ।\nप्रार्ध्य भूदेवतामन्त्रै श्शुद्धे देशे मृदं हरेत् ।। ३० ।।\n\nवीशामितौ च चक्रं च स्थापयेत्प्राङ्मुखान् बुधः ।\nप्राङ्मुखश्चोपलिप्यैव वृत्ताकारं समुल्लिखेत् ।। ३१ ।।\n\nतत्र स्थानं च संप्रोक्ष्य \"दधि क्राव्ण्णऽउच्चरन् ।\nभूरूपं तु लिखित्वैव \"भूमिर्भूऽम्नेति च ब्रुवन् ।। ३२ ।।\n\nऊर्ध्ववक्त्रां च शयितामैशान्यां न्यस्तमौलिकाम् ।\nदेवीं महीं तामभ्यर्च्य प्रोक्षणैः प्रोक्षणं चरेत् ।। ३३ ।।\n\nएकादशोपचारैश्च मूर्तिमन्त्रैस्समर्चयेत् ।\nपुण्याहं वाचयित्वातु मेदिन्यादि समुच्चरन् ।। ३४ ।।\n\nखनित्रे शेषमभ्यर्च्य वस्त्राद्यैस्समलङ्कृते ।\nललाटे सर्वदोषघ्नं बाह्वोर्बहुसुखप्रदम् ।। ३५ ।।\n\nस्तनद्वये वयोवृद्धिर्जठरे सर्वसंपदः ।\nअधोभागे मृदं तस्या नाहरेत कदाचन ।। ३६ ।।\n\nएवं संकल्प्य मनसा मेदिन्यादि तदा ब्रुवन् ।\n\"त्वां खनाऽमीति मन्त्रेण वाराहं मनसा स्मरन् ।। ३७ ।।\n\nउभाभ्याञ्चैव हस्ताभ्यां खनित्रेण खनेद्बुधः ।\nमहीं देवीमनुज्ञाप्य खनित्वा तालमात्रकम् ।। ३८ ।।\n\nअपोह्यैव च तत्सर्वं तदधस्थ्सां मृदं हरेत् ।\nवैष्णवं मन्त्रमुच्चार्य तत्रकार्यं समाचरेत् ।। ३९ ।।\n\nपात्रमध्ये सुसन्न्यस्य पूर्ववच्छिरसिन्यसेत् ।\nपश्चाद्देवीं समुद्वास्य चापटं तत्र पूरयेत् ।। ४० ।।\n\nशिरसा धारयित्वातु पुरस्ताच्चक्रशान्तयोः ।\nग्रामं प्रदक्षिणं कृत्वा देवालयमुपाव्रजेत् ।। ४१ ।।\n\nपूर्वस्मिन्नुत्तरे पार्श्वे वांकुरानर्पयेत्तधा ।\nचक्रादीनभिषिच्यैव हविस्सम्यङ्निवेद्य च ।। ४२ ।।\n\nस्वेस्वेस्थाने तु संस्थाप्य पश्चाद्यागं समारभेत् ।\nअलयाभिमुखे वापि दक्षिणे वा मनोरमे ।। ४३ ।।\n\nयमपावकयोर्मध्ये पावकांशे ऽथ वा चरेत् ।\nऐशान्यां वाथ वा केचित्सोमेशानान्तरे तथा ।। ४४ ।।\n\nकल्पयेद्यागशालां च प्रतिष्ठोक्तविधानतः ।\nवेदिं तन्मध्यमे पङ्क्तौ वेदिमानेन कारयेत् ।। ४५ ।।\n\nप्रतिष्ठाद्यर्धमानं वा रत्निमात्रोदयं क्रमात् ।\nपञ्चाग्नीन् कल्पयेद्धीमानुत्सवे चोत्तमे तथा ।। ४६ ।।\n\nत्रेताग्नीन् कल्पयेद्विद्वान्मध्यमे चोत्सवेक्रमात् ।\nअधमं यदि चेत्सभ्यं कल्पयेत्पूर्ववत्सुधीः ।। ४७ ।।\n\nत्रेताग्निकल्पनं यत्र प्रधानं गार्हपत्यकम् ।\nउभयोरन्ययोस्सभ्यं प्रधानं कल्पयेत्तथा ।। ४८ ।।\n\nभूमियज्ञेव सर्वत्र शोधयेच्च यथाविधि ।\nदेवं देव्यौ समादाय स्नानश्वभ्रे गुरूत्तमः ।। ४९ ।।\n\n\"परं रंऽहेति मन्त्रेण स्थापयेच्च विशेषतः ।\nनित्यस्नानोक्तमार्गेण स्नापयित्वा हरिं परम् ।। ५० ।।\n\nआस्थाने विष्टरं न्यस्य तदूर्ध्वे वस्त्रमास्तरेत् ।\nदेवं देव्यौ समादाय श्वेतवस्त्रैर्विभूष्य च ।। ५१ ।।\n\nकुण्डलांगदहारादिभूषणैरपि भूषयेत् ।\nश्वेतमाल्यैरलङ्कृत्य श्वेतगन्धानुलेपनैः ।। ५२ ।।\n\nपवित्रं चोत्तरीयञ्च गत्वा देवं प्रणम्य च ।\nराजवच्चोपचारादीनाचरेद्देशिकोत्तमः, ।। ५३ ।।\n\nनवकुभारोपणम्\nपूर्वोक्तविधिना धीमान् नव कुंभान् प्रगृह्यच ।\n\"इन्द्रं नरो नऽइत्युक्त्वातन्तुना वेष्टयेत्तथा ।। ५४ ।।\n\nवेद्यामुपरिपूर्वोक्तधान्यान्यास्तीर्य मन्त्रवित् ।\nचतुस्सूत्रैर्नवपदं कृत्वा कुंभांश्च विन्यसेत् ।। ५५ ।।\n\nकुंभानद्भिः प्पपूर्यैव कुशकूर्चाक्षतादिकान् ।\nमङ्गलान्यायुधं रत्नं प्रतिकुंभं पृथक् पृथक् ।। ५६ ।।\n\nगायत्षा चैव निक्षिव्य मध्यकुंभे विशेषतः ।\nद्व्यङ्गुलेन प्रमाणेन स्रुगादीन्यपि पूर्ववत् ।। ५७ ।।\n\nहानकेनैव कृत्वा तु विष्णुसूक्तेन निक्षिपेत् ।\nआवेष्ट्य वस्त्रयुग्मेन सर्वानपि पृथक् पृथक् ।। ५८ ।।\n\nवेद्या मधस्तात्पूर्वेतु वीशं वै पश्चिमामुखम् ।\nसन्न्यस्य दक्षिणे पश्चाच्चक्रं चैवोत्तरामुखम् ।। ५९ ।।\n\nपङ्क्तीशं प्राङ्मुखं पश्चात्पश्चिमे चोत्तरे ऽथ वा ।\nदक्षिणाभिमुखं शान्तं स्थण्डिलोपरि सन्न्यसेत् ।। ६० ।।\n\nअभावे गरुडादीनां स्थाने तत्र च तत्र च ।\nकुंभान्त्सन्न्यस्य तन्मध्ये ध्यात्वैवावाहयेत्क्रमात् ।। ६१ ।।\n\nयावत्तीर्थावसानं स्यात्तावत्कुंभेतु पार्षदान् ।\nसायं प्रातर्विशेषेण पूजयेद्विधिवत्सुधीः ।। ६२ ।।\n\nपश्चात्सभ्याग्निकुण्डे तु विधिनाघार माचरेत् ।\nउत्तराभिमुख स्तिष्ठन् कुरुर्वेद्यास्तु दक्षिणे ।। ६३ ।।\n\nप्राणायामं ततःकृत्वा पूर्ववद्ध्यानमाचरेत् ।\nप्रधानकुंभमध्ये तु विष्णुं देव्यौ च सान्वयौ ।। ६४ ।।\n\nध्रुवादावाहयेन्मन्त्री प्रागादिषु यथाक्रमम् ।\nपुरुषं कपिलं सत्यं यज्ञमच्युतमेव च ।। ६५ ।।\n\nनारायणं चानिरुद्धं ततः पुण्यं समर्चयेत् ।\nतं रुक्मवर्णं रक्तास्यं रक्तनेत्रं सुखोद्वहम् ।। ६६ ।।\n\nकिरीटहारकेयूरलंबयज्ञोपवीतिनम् ।\nकौस्तुभोद्भासितोरस्कं श्रीवत्सांकं चतुर्भुजम् ।। ६७ ।।\n\nदक्षिणेनैकहस्तेन भक्तानामभयप्रदम् ।\nवामेनाप्यन्यहस्तेन स्वकट्यामवलंबितम् ।। ६८ ।।\n\nपराभ्यां तु कराभ्यां तु शङ्खचक्रधरं परम् ।\nशुकपिञ्छांबरधरं विष्णुं प्रणवरूपिणम् ।। ६९ ।।\n\nतप्तहाटकसंकाशां पद्मपत्रायतेक्षणाम् ।\nतिसृभिःपुष्पचूडूभिर्ललाटोपरि शोभिताम् ।। ७० ।।\n\nसपद्मवामहस्तान्तां कक्ष्याबद्धघनस्तनीम् ।\nप्रसारितेतरकरां प्रसन्नेन्दुनिभाननाम् ।। ७१ ।।\n\nश्रीवत्सांकितबीजान्तां फाल्गुनेचोत्तरोद्भवाम् ।\nविष्णोर्दक्षिणपार्श्वस्थां हंसनिर्याख्यवाहिनीम् ।। ७२ ।।\n\nवामभागे महीं श्यामां सर्वाभरणभूषिताम् ।\nवैशाखे रेवतीजातां दधतीं दक्षिणे ऽंबुजम् ।। ७३ ।।\n\nप्रसारितेतरकरां प्रसन्नेन्दुनिभाननाम् ।\nमहाचातकमारूढां लक्ष्नीपूर्वाक्षरान्विताम् ।। ७४ ।।\n\nपुरुषः प्राङ्मुखो ऽच्छाभः पीतवासाश्चतुर्भुजः ।\nशङ्खचक्रधरश्श्रीमान् सर्वाभरणभूषितः ।। ७५ ।।\n\nवरदो ऽभयदः प्राच्यां श्रीभूमिसहितो हरिः ।\nकपिलः प्राङ्मुखो ऽच्छाभो रक्तवस्त्रो ऽष्टबाहुयुक् ।। ७६ ।।\n\nदक्षिणेनैकहस्तेव भक्तानामभयप्रदः ।\nअन्यैश्चक्रासिहलभृत्सर्वाभरणभूषितः ।। ७७ ।।\n\nवामेनाप्यन्यहस्तेन स्वकट्यामवलंब्य च ।\nअन्यैश्संखधनुर्दण्डधरस्सुंदर विग्रहः ।। ७८ ।।\n\nआग्नेय्यां दिशि गायत्षा सावित्षा च युतो हरिः ।\nसत्योयाम्यमुखश्श्रीमानञ्जनाभश्चतुर्भुजः ।। ७९ ।।\n\nशङ्खचक्रधरस्यौम्यस्सर्वाभरणभूषितः ।\nवरदो ऽभयदस्साधूरक्तवासा महाहनुः ।। ८० ।।\n\nदेवीभ्यां धृतिपौष्णीभ्यां युतो याम्यदिशि प्रभुः ।\nयज्ञः पश्चिमदिग्वक्त्रस्तप्तचामीकरप्रभः ।। ८१ ।।\n\nसप्तहस्तश्चतुश्श्रुङ्गो रक्तवासा द्विशीर्षकः ।\nशङ्खचक्राज्यपात्रस्रुक्स्रुवानुपभृतं जुहूम् ।। ८२ ।।\n\nबिभ्रत्त्रिपादो नैरृत्यां देवस्स्वाहास्वधायुतः ।\nअच्युतः पश्चिमाशास्यः कनकाभश्चतुर्भुजः ।। ८३ ।।\n\nशङ्खचक्रधरश्श्रीमान् सर्वाभरणभूषितः ।\nवरदो ऽभयदस्साक्षी सर्वकर्मफलप्रदः ।। ८४ ।।\n\nयुक्तःपवित्रीक्षोणीभ्यां प्रतीच्यां श्यामलांबरः ।\nनारायणः पश्चिमास्यस्स्फटिकाभश्चतुर्भुजः ।। ८५ ।।\n\nशङ्खचक्रधरश्श्रीमान् सर्वाभरणभूषितः ।\nवरदो ऽभयदश्श्यामांबरश्श्रीवत्सचिह्नितः ।। ८६ ।।\n\nसंयुतः कमलेलाभ्यां वायव्यां जगतां पतिः ।\nअनिरुद्ध उदीच्यास्यः प्रवालाभश्चतुर्भुजः ।। ८७ ।।\n\nअनन्तोत्संग आसीनः पुष्पांबरधरो हरिः ।\nशङ्खचक्रधरश्श्रीमान् सर्वाभरणभूषितः ।। ८८ ।।\n\nदधत्स्वदक्षिणे वामे प्रमोदादायिनीं महीम् ।\nवरदो ऽभयदो देव उदीच्यां सर्वसिद्धिदः ।। ८९ ।।\n\nपुण्यःप्रागाननश्श्रीमां स्तरुणादित्यसन्निभः ।\nश्रीवत्सवक्षा नित्यश्रीस्सर्वाभरणभूषितः ।। ९० ।।\n\nचतुर्भुजश्शङ्खचक्रवरदाभयचिह्नितः ।\nश्वेतवस्त्रोत्तरीयोपवीताद्यैस्समलङ्कृतः ।। ९१ ।।\n\nइन्दिराधरणीनाथर् इशान्यां पुण्यपूरुषः ।\nएतान् देवान् समावाह्य समभ्यर्च्याष्टविग्रहैः ।। ९२ ।।\n\nवीशानसायिपङ्क्तीशशान्तान् दिक्ष्वर्चयेत्क्रमात् ।\nसायं प्रातर्विना कुंभैर्देवं वीशामितैस्सह ।। ९३ ।।\n\nवेद्यामेव प्रतिष्ठाप्य पूजयेदिति के च न ।\nहोत्रप्रशंसनम्\nहोता पश्चात्प्रधानाग्नौ हौत्रशंसनमाचरेत् ।। ९४ ।।\n\nप्रतिष्ठोक्तक्रमेणैव तदालयगतान् सुरान् ।\nअवाह्य तत्क्रमेणैव निरुप्याज्याहुतीर्यजेत् ।। ९५ ।।\n\nपरिषिच्य पावकं पश्चाद्वैष्णवं जुहुयात्क्रमात् ।\nवेद्यान्तु पश्चिमे वाथ वायव्यां वा विशेषतः ।। ९६ ।।\n\nस्थिण्डिलं कल्पयित्वात्र चास्तरेदण्डजादिकान् ।\nयजमानसमायुक्तो गुरुर्देवं प्रणम्य च ।। ९७ ।।\n\nकुसुमाञ्जलि मुत्सृज्य \"प्रतद्विष्णुंऽरिति ब्रुवन् ।\nदेवीभ्यां सह देवेशमादाय स्थण्डिलोपरि ।। ९८ ।।\n\nप्राङ्मुखं चैव संस्थाप्य पूजयेदष्टविग्रहैः ।\nउत्सवप्रतिमाभावे स्नापने वा विशेषतः ।। ९९ ।।\n\nस्नपनस्याव्यभावे तु कौतुके चाचरेत्तु वा ।\nकौतुके यदि चेद्देव्यौ नैवादाय तथा चरेत् ।। १०० ।।\n\nनादरेन्नित्यवैकल्यं विसर्गावाहने तथा ।\nआचरेदुत्सवं विद्वान्नित्यार्चान्तु यथाक्रमम् ।। १०१ ।।\n\nकुर्याच्चेन्नित्यवैकल्यं सर्वनाशो भवेद्ध्रुवम् ।\nस्नापयेद्यदि चेद्विद्वान् मध्यमे चोत्सवस्य तु ।। १०२ ।।\n\nस्नपने यदि संप्राप्ते कौतुके स्नपनं चरेत् ।\nस्नापनप्रतिमाभावे स्नपनं यदि चोत्सवे ।। १०३ ।।\n\nसंप्रास्ते स्नपने चात्र कौतुके चोत्सवं विना ।\nअचरेदेव सांकर्यं नाचरेदुभयोरपि ।। १०४ ।।\n\nउत्सवे वर्तमाने तु कौतुके स्नपनं यदि ।\nसंभवेदुक्तकाले तु कर्मणी द्वे समाचरेत् ।। १०५ ।।\n\nपुराप्रवृत्तकार्ये तु दोषो नानेन संभवेत् ।\nकातुके चेद्यथै काग्नौ बहुकर्मवदाचरेत् ।। १०६ ।।\n\nगृहे त्रेताग्नि वन्नित्यं प्रणीयारोपणं विना ।\nस्नापनोत्सवभेदे तु कौतुकेन दिनं दिनम् ।। १०७ ।।\n\nअरोहणं यदि भवेद्द्रुवे तत्कर्म पूर्वतः ।\nआवाह्य कर्ममामन्ते तथा साये विसर्जयेत् ।। १०८ ।।\n\nपात्र रावाहनं नित्यमर्चनादौ विशेषतः ।\nविसर्गं सायमर्चान्ते कौतुके तु यथा तथा ।। १०९ ।।\n\nतथैवौत्सवदीक्षान्ते समावाह्य ध्रुवात्सुधीः ।\nविसर्गं नाचरेन्मध्ये दीक्षान्तेतु समाचरेत् ।। ११० ।।\n\nअर्चनान्ते विशेषेण पुण्याहमपि वाचयेत् ।\nहेमपात्रे तु सौवर्णं कौतुकं तण्डुलोपरि ।। १११ ।।\n\nसन्न्यस्य पूर्ववद्धीमान् बन्धयेद्दक्षिणेकरे ।\nकुंभान् देव्यौच चक्रादीन् समाबद्ध्य समर्चयेत् ।। ११२ ।।\n\nपरिषिच्य पावकं पश्चाद्वैष्मवं विष्मुसूक्तकम् ।\nजुहुयात्पौरुषं सूक्तं श्रीभूसूक्त समन्वितम् ।। ११३ ।।\n\nदिनसंध्याधिदैवत्यं तिथिवारर्क्षदैवतम् ।\nतथा मासाधिदै वत्यमब्ददै वत्यमेव च ।। ११४ ।।\n\nतदालयगतानां च जुहुयान्मूर्तिभिः क्रमात् ।\nव्याहृत्यन्तं प्रधाने स्यात्तत आहवनीयके ।। ११५ ।।\n\nनृसूक्तं दक्षिणाग्नौ च वैष्णवं तथा ।। ११६ ।।\n\nअवसथ्ये महीसूक्तमेकाक्षरमतो यजेत् ।\nजुहुयात्पैण्डरीकाग्ना \"वतो देवादिऽ वैष्णवम् ।। ११७ ।।\n\nविष्णुसूक्तं पुरुषसूक्तं \"यद्देवादिऽसमन्वितम् ।\nपारमात्मिक मन्त्रांश्च ब्राह्ममैन्द्रं च वारुणम् ।। ११८ ।।\n\nजुहुयाद्विष्णुगायत्षा श्वेताब्जं च घृताप्लुतम् ।\nअष्टोत्तरशतं चैव सर्वदोषोपशान्तये ।। ११९ ।।\n\nएकाग्निमथ वाधाय जुहुयादधमाधमम् ।\nसभ्य होमं च पूर्वोक्तं वैष्णवादि विधानतः ।। १२० ।।\n\nअथोत्सवाधिदैवत्यं विशेषेण प्रवक्ष्यते ।\nब्राह्ममार्षं तथा रौद्रमैन्द्रं सौम्यं च वैष्मवम् ।। १२१ ।।\n\nसर्वदैवत्ययाम्ये च वारुणं च नवाह्निके ।\nआग्नेयं प्राजापत्यं च कौबेरं वैघ्नमेव च ।। १२२ ।।\n\nश्रीदैवत्यं च कौमारमादित्यं रौद्रमेव च ।\nदौर्गमैन्द्रं तथा याम्यं वैष्णवं स्कान्गमेव चर् ।। १२३ ।।\n\nइशान्यं सौम्यमित्येतत्तिथिदैवत्यमुच्यते ।\nतत्तद्द्वारे तु जुहुयान्मत्रैर्द्वाराधिपोचितैः ।। १२४ ।।\n\nतथा नक्षत्रदैवत्यं जुहुयाद्विधिना बुधः ।\nत्रिसंधिषु हुनेदैन्द्रं सौरं बार्हस्पतं क्रमात् ।। १२५ ।।\n\nमासर्क्षाधिपदैवत्यं मासदैवत्यमुच्यते ।\nयाम्यं च वैष्णवं सौम्यं ब्राह्मं बार्हस्पतं तथा ।। १२६ ।।\n\nसौम्यमैन्द्रं वारुणं च शेषाग्न्यादित्यभौतिकम् ।\nमारुतं भृगुदैवत्यं वारुणं वैघ्नमेव च ।। १२७ ।।\n\nरौद्रं कौबेरकं त्वाष्ट्रं मैत्रं कौमारमेव च ।\nसावित्रीं श्रीदैवत्यं चैव गौरीदैवत्यमेव च ।। १२८ ।।\n\nआदित्यं पैतृकं चैवादिति दैवत्यमेव च ।\nयोगदैवत्यमेतत्क्याज्जुहुयाद्विधिना बुधः ।। १२९ ।।\n\nऐन्द्रं च प्राजापत्यं च मैत्रमार्यमणं तथा ।\nभूत श्रीयाम्यदैवत्यं भार्गवं वृषदैवतम् ।। १३० ।।\n\nकौबेरं वायुदैवत्यं जुहुयात्करणेषु वै ।\nदेवेभ्यः पितृभ्यश्चेति पक्षयोश्शुक्लकृष्णयोः ।। १३१ ।।\n\nसौरं चान्द्रं च जुहुयात्क्रमादयनयोर्द्वयोः ।\n\"मधुश्च माधवऽश्चेति जुहुयादृतुषु क्रमात् ।। १३२ ।।\n\nविष्णुः प्रजापतिश्शूली विघ्नेशस्सप्त चर्षयः ।\nअष्टौ लोकाधिपाः पञ्च भूता विश्वंभरादयः ।। १३३ ।।\n\nवसवो ऽष्टौ च रोहिण्यस्सप्त श्रीश्चण्डिका गुहः ।\nसूर्यस्सोमश्चिरञ्जीवी काशीवीशपुरर्दराः ।। १३४ ।।\n\nचक्रश्शान्तो गुरुर्भौमबुधशुक्रशनैश्चराः ।\nहविःपालो ह्यनस्तश्च गङ्गा ज्येष्ठा च मातरः ।। १३५ ।।\n\nप्रभवादि क्रमादेते विज्ञेया वत्सराधिपाः ।\nतथोत्सवाधिदैवत्यं तिथिवारर्क्षदैवतम् ।। १३६ ।।\n\nचतुर्दैवत्यमात्रन्तु जुहुयादिति के च न ।\nपलाशबिल्वशामीलन्य ग्रोथोदुंबरास्तथा ।। १३७ ।।\n\nअश्वद्धखदिरप्ल क्षब्रह्मवृक्षाः क्रमादिमे ।\nसमिधां ग्राह्य वृक्षान्तु पर्णमश्वद्थमेव वा ।। १३८ ।।\n\nपद्मं च बिल्वपत्रं च करवीरं कुमुदं तथा ।\nनन्द्यावर्तं च तुलसी तथैव स्थलपङ्कजम् ।। १३९ ।।\n\nविष्णुक्रान्तारविन्दे तु पुष्पाण्येतान्यनुक्रमात् ।\nअलाभे तुलसीं वाथ करवीरं च पङ्कजम् ।। १४० ।।\n\nमुद्गं निष्पावकं चैव कुलुद्धं माषयेव च ।\nतिलानपूपान् लाजांश्च यवान् सक्तून् यथाक्रमम् ।। १४१ ।।\n\nबलिद्रव्याणि चोक्तानि सर्वाभावे तु मौद्गिकम् ।\nएवमेव विधानेन द्विकालं होममाचरेत् ।। १४२ ।।\n\nप्रातस्संध्यावसानेतु सायमर्चावसानके ।\nहोमं कृत्वा बलिं दद्याद्द्विकालं चोत्सवं चरेत् ।। १४३ ।।\n\nउत्सवभ्रमणं वक्ष्ये देवदेवस्य शार्ङ्गिणः ।\nबलिनिर्वापणान्ते तु सायं प्रातर्विशेषतः ।। १४४ ।।\n\nदेवदेवमलङ्कृत्य वस्त्राद्यैर्भूषणैश्शुभैः ।\nसुगन्धिपुष्पमालाभिर्गन्धैरपि मनोहरैः ।। १४५ ।।\n\nरथे वा शिबिकायां वा वीशस्कन्धे ऽपि वा तथा ।\nगजाश्वांदोलिकादौ वा वाहने समलङ्कृते ।। १४६ ।।\n\n\"अहमेवेदऽमन्त्रेण देवमारोप्य निश्चलम् ।\nअष्टोपचारैरभ्यर्च्य लाजापूपादिकांस् तथा ।। १४७ ।।\n\nसंक्कृतान् गुडसंमिश्रान् निवेद्य मुखवासकम् ।\nदत्वा वाद्यैस्समायुक्तं सर्वालङ्कारसंयुतम् ।। १४८ ।।\n\nदासीभिर्वादकैश्यैव नृत्तगेयसमन्वितैः ।\nब्राह्मणैर्वेदविद्भिश्च समायुक्तं शनैश्सनैः ।। १४९ ।।\n\nध्वजैश्चत्रैरातपत्रैस्तोरणैश्च तथैव च ।\nसंभृतैः संयुतं चान्यैस्सर्वैश्शृङ्गारलक्ष्मभिः ।। १५० ।।\n\nवालव्यजनहस्ताभिर्दासीभिः पार्श्वयोर्द्वयोः ।\nवीज्यमानं विशेषेण तथा भक्तवरैरपि ।। १५१ ।।\n\nवाहये युर्द्विजा देवं ब्राह्मणा वेदपारगाः ।\nदीपैरुदग्रैर्बहुभिः परिषिक्तैर्घृतादिना ।। १५२ ।।\n\nपरस्सहस्रैस्सर्वत्र दीपयेच्च शतावरैः ।\nविप्रैस्त्रयीमधीयानैर् जपस्तुतिपरायणैः ।। १५३ ।।\n\nनृत्यता गायता मापि गाणिक्येन सुसेवितम् ।\nवीणादिवादिभिश्चैव वन्दिभिश्च तथा परैः ।। १५४ ।।\n\nषड्जादिगीतनिपुणैर् वाद्यवादककोविदैः ।\nगद्यं पद्यं तथा मिश्रं पथद्भिस्त्सोत्रमुज्ज्वलम् ।। १५५ ।।\n\nवै तण्डिकैस् तथा जल्पैर्निपुणैर्वादशिक्षितैः ।\nतथा तत्त्वकथानिष्ठैः पदार्धज्ञैश्च तार्किकैः ।। १५६ ।।\n\nमीमांसकैर्याज्ञिकैश्च छान्दसैस्सांख्यकोविदैः ।\nयोगज्ञैश्च पुराणज्ञैश्शाब्दिकैस् तत्त्ववेदिभिः ।। १५७ ।।\n\nमौहूर्तिकैश्च गणशःपरस्परजीगीषुभिः ।\nतत्तच्छास्त्रोकमार्गेण प्रमेयं च बहुस्थितम् ।। १५८ ।।\n\nउच्चैर्ब्रुवाणैर्विद्वद्भिः पञ्चकालपरायणैः ।\nवासुदेवस्य माहात्म्यं कथयद्भिश्चसात्त्विकैः ।। १५९ ।।\n\nशास्त्रेषु नैपुणं सर्वं प्रदर्शयितुमुद्यतैः ।\nदेवस्य पुरतःपृष्ठे पार्श्वतश्चस्थितैर्जनैः ।। १६० ।।\n\nसेनया सर्वतो दिक्षु चतुरङ्गबलाढ्यया ।\nदेवस्य पार्श्वयोः पूर्दे लाक्षारञ्जितमस्करैः ।। १६१ ।।\n\nयत्रैर्दारुमयैश्चित्रैः पक्ष्याकारैरितस्ततः ।\nदेवताकृतियन्त्रैश्च तथा यन्त्रैर्गजादिभिः ।। १६२ ।।\n\nनिषादिभिस्समारूढैस् स्त्रीभिश्च भरतोदितैः ।\nमार्गैर्बहुविधैर्नृत्तं दर्शयन्तीभिरद्भुतम् ।। १६३ ।।\n\nलेखायन्त्रैस्त्स्रियारूढैर्यन्त्रैरन्यैस्तथा विथैः ।\nगतागतानि कुर्वाणैर् अनुयातं समाकुलैः ।। १६४ ।।\n\nशनैर्नयेज्जगन्नाथं यथाशक्ति समन्वितैः ।\nआरभ्यावरणादाद्यादेषा परिवृतिर्भवेत् ।। १६५ ।।\n\nदेवेन सार्थमाचार्यो यानमारुह्य तत्र तु ।\nरक्षार्थं देवदेवस्य ध्यायन्नुपविशेद्धरिम् ।। १६६ ।।\n\nअर्चकश्च तथासीनस्सम्यगर्चनमाचरेत् ।\nआरोहणे गजेन्द्रस्य देवदेवं विशेषतः ।। १६७ ।।\n\nवस्त्राभरणपुष्बाद्यैरलङ्कृत्य यथार्हकम् ।\nदेवेशं पूर्वमारोप्य हस्तेनादायचांकुशम् ।। १६८ ।।\n\nनिषीदेद्गजपृष्ठे तु देशिकस्स्वयमत्वरः ।\nअर्चकश्छत्रमादाय तथा देवस्य धारयेत् ।। १६९ ।।\n\nतोयधारां पुरस्कृत्य कुर्याद्भ्रमणमाचरात् ।\nग्रामं प्रदक्षिणं कुर्याद्बलिर्येन पधा कृतः ।। १७० ।।\n\nतत्काले देवमायान्तं भक्ता भागवता जनाः ।\nस्पगृहप्रांगणे चैव प्रत्युद्थाय पुनःपुनः ।। १७१ ।।\n\nप्रणम्य चोपहारांश्च दद्युर्बहुविधान् बहून् ।\nपत्रं पुष्पं फलं पूगं नागवल्लीदलान्यपि ।। १७२ ।।\n\nदक्षिणां च विशेषेण यथाशक्ति यथारुचि ।\nनीराजनादि कुर्युश्च बालवृद्धातुरास्तदा ।। १७३ ।।\n\nतपोभिर्बहुभिर्गम्ये स्वयमेव परात्परे ।\nभक्तानुकंपया देवे स्पगृहद्वारमागते ।। १७४ ।।\n\nको न नन्दति मूढात्मा तस्य का निष्कृतिर्भवेत् ।\nतत्काले चार्पितं द्रव्यं यदपक्वं प्रगृह्य च ।। १७५ ।।\n\nआमन्त्रं तु निवेद्यैव भगवत्प्रियमाचरेत् ।\nउपहारेषु तत्रार्धं गृह्णीयाद्भागमर्चकः ।। १७६ ।।\n\nनागवल्लीदलं पुष्पं क्रमुकं दक्षिणादिकम् ।\nसर्वमर्चकसर्वस्वं गृह्णीयादर्चकस्स्वयम् ।। १७७ ।।\n\nतत्काले भक्तिनम्रेभ्यस्संप्राप्तेभ्यश्च सन्निधिम् ।\nभगदत्पादुकां दद्याच्छिरसि श्रद्धया गुरुः ।। १७८ ।।\n\nशिरसा धारणे मर्त्यैस्स्पृष्टिदोषो न विद्यते ।\nन नयेत्पादुकां विष्णोर्दूरीकृत्य तु सन्निधिम् ।। १७९ ।।\n\nन गृहद्वारसीमान्तं नयेत्तां गृहिणां गुरुः ।\nइष्टं राजगृहे स्त्रीभिः पादुकाधारणं यदि ।। १८० ।।\n\nदेहलीमनतिक्रम्य नेयात्तां दीपिकान्विताम् ।\nतदा दीपैस्तथान्यैश्च राजार्हैश्च परिच्छदैः ।। १८१ ।।\n\nनेया स्यात्पादुका विष्णोः प्रणिधिस्सा यतो हरेः ।\nतस्सन्निधिमतिक्रम्य पूजकस्तु न जातु चित् ।। १८२ ।।\n\nआदानायोपहाराणां प्रयायाद्गृहिणां गृहान् ।\nनापि कार्यान्तरासक्तः पञ्चहस्तानति क्रमेत् ।। १८३ ।।\n\nएष श्रेष्ठोपचारस्स्याद्यतस्सम्मान्यते हरिः ।\nएवं प्रदक्षिणं नीत्वा निवर्तेतालयं प्रति ।। १८४ ।।\n\nगोपुराग्रेतु देवेशं कृत्वा देवोन्मुखं क्रमात् ।\nअर्घ्यपाद्यादिनाभ्यर्च्य निवेद्य पृथुकादिकम् ।। १८५ ।।\n\nधामप्रदक्षिणं नीत्वा पुनराविश्य चालयम् ।\nअवरोप्य च देवेशं स्थाप्य चास्थानमण्डपे ।। १८६ ।।\n\nपाद्यमाचमनं दत्वा मुखवासं प्रदाय च ।\nकौतुकं तु विसृज्यैव शुद्धोदैस्स्नापयेत्प्रभुम् ।। १८७ ।।\n\nविमृज्य प्लोतवस्त्रेण समलङ्कृत्य पूर्ववत् ।\nकौतुकं पुनराबद्ध्य हविःपश्चान्निवेदयेत् ।। १८८ ।।\n\nकुर्याद्राजोपचाराणि स हि राजा जगत्प्रभुः ।\nविनोदं कारयेच्चैव नृत्तगीतादिभिर्बहु ।। १८९ ।।\n\nततः प्रणम्य देवेशं पूर्वस्थाने निवेशयेत् ।\nप्रथमे ऽहनि सायेतु कर्तव्यमिदमीरितम् ।। १९० ।।\n\nद्वितीयाहःप्रभृत्येव सायं प्रातश्च नित्यशः ।\nनित्यार्चनान्ते द्विगुणमर्चयेच्च निवेदयेत् ।। १९१ ।।\n\nकुंभदेवान् समाराध्य ध्वजदेवार्चनं चरेत् ।\nहोमं बलिं च दत्वातु कारयेदुत्सवं तथा ।। १९२ ।।\n\nतृतीये पञ्चये ऽवाह्नि प्रातस्स्याद्गरुडोत्सवः ।\nषष्ठे ऽहनि तु मध्याह्ने देवीभ्यां सहितं हरिम् ।। १९३ ।।\n\nपीठमध्ये समारोप्य समभ्यर्च्याष्टविग्रहैः ।\nजलकुङ्कुममादाय कारयेदुत्सवं तथा ।। १९४ ।।\n\nनववस्त्रादिकं दत्वा पृथुकानि निवेद्य च ।\nदत्वा तांबूलमाचाममर्चयेद्राजवत्प्रभुम् ।। १९५ ।।\n\nसप्तमे प्रातरर्चान्ते कुर्यात्सप्तर्षिपूजनम् ।\nवृणुयादृत्विजस्सप्ततदाचार्यपुरस्सरान् ।। १९६ ।।\n\nध्यात्वा सप्तर्षिवत्तांस्तु स्वर्णं गामाज्यमेव च ।\nतण्डुलोदककुंभादीन् दूर्वाग्रं क्रमुकं तथा ।। १९७ ।।\n\nदद्यात्प्रभूतं तेभ्यन्तु ब्राह्मणेभ्यः पृथक् पृथक् ।\nतत्सायं च विशेषेण कृष्णगन्धानुलेपनम् ।। १९८ ।।\n\nसद्यः प्रतिसरं बद्ध्वा देवाग्रे स्थण्डिलं चरेत् ।\nकृष्णागुरु समादाय सर्ववाद्यसमायुतम् ।। १९९ ।।\n\nग्रामं प्रदक्षिणं कृत्वा स्थण्डिलोपरि विन्यसेत् ।\nपुण्याहं विधिवत्कृत्वा श्रियमावाह्य तत्र च ।। २०० ।।\n\nसंस्कृत्य विधिवद्गन्धान् समभ्यर्च्य हरिं ततः ।\n\"गन्धद्वारेऽति मन्त्रेण सर्वाङ्गं लेपयेद्गुरुः ।। २०१ ।।\n\nदेव्यादीनां तथा कुर्यात्तत्तन्मन्त्रैर्यथाविधि ।\nतच्छेषगन्धं भक्त्यैव भक्तेभ्यो दापयेद्गुरुः ।। २०२ ।।\n\nतद्गन्धधारणान्नॄणां भदेयुस्सर्वसंपदः ।\nसायमर्चावसाने तु रथयात्रां समाचरेत् ।। २०३ ।।\n\nअष्टमे दिवसे प्राप्ते समाप्ते प्रातरुत्सवे ।\nअलङ्कृत्य तु देवेशं मृगयोत्सवमाचरेत् ।। २०४ ।।\n\nमध्याह्ने देवदेवस्य जलक्रीडोत्सवं चरेत् ।\nप्रपां कृत्वा विधानेन नद्यादीनां तटे बुधः ।। २०५ ।।\n\nवितानाद्यैरलङ्कृत्य जलक्रीडार्थमण्टपम् ।\nबिंबाध्यर्धायतामर्धविस्तारां बिंबदघ्निकाम् ।। २०६ ।।\n\nजलद्रोणीमथाच्छिद्रां न्यस्य लोहमयीं घनाम् ।\nनादेयाद्भिस्समापूर्व \"धारास्विऽति च मन्त्रतः ।। २०७ ।।\n\nएलाचन्दनकर्बूरैः कुङ्कुमेनाधिवासयेत् ।\nकल्हारकेतकीपुष्पैरुशीरागुरुभिस्तथा ।। २०८ ।।\n\nआस्तीर्य नववस्त्राणि \"वेदाहऽमिति मन्त्रतः ।\n\"पुण्यतीर्थं शिवं पुण्यं देवावासऽमिति ब्रुवन् ।। २०९ ।।\n\nअधिदेवं समावाह्य विग्रहैरष्टभिर्यजेत् ।\nमण्डपे पश्चिमार्धे तु विष्टरे सोत्तरछदे ।। २१० ।।\n\nदेवदेवं समास्थाप्य शकुनसूक्तं समुच्चरन् ।\nनववस्त्रोत्तरीयाद्यैरलङ्कृत्य मनोहरम् ।। २११ ।।\n\nपाद्यादिभिस्समभ्यर्च्य स्थापगैस्सहितो गुरुः ।\n\"भूः प्रपद्येऽति मन्त्रेण देवदेवं प्रणम्य च ।। २१२ ।।\n\n\"परं रंहेऽति मन्त्रेण देवमादायचादरात् ।\n\"प्रतद्विष्णुस्त्सवतऽइति जलद्रोण्यां निवेश्य च ।। २१३ ।।\n\nइन्द्रादी श्च जयादीश्च तण्डुलैःक्ज् प्तमण्डले ।\nसमावाह्य समभ्यर्च्येज्जलद्रोण्यभितो गुरुः ।। २१४ ।।\n\n\"अपो हि ष्ठाऽदि मन्त्रां स्त्रीननुवाकान्त्समुच्चरन् ।\n\"इदमापश्शिऽवेत्युक्त्वा \"आपो वा इदऽमुच्चरन् ।। २१५ ।।\n\nअभिमन्त्ष जलद्रोण्यां देवदेवं प्रणम्य च ।\nपौरुषं सूक्तमुच्चार्य विष्णुसूक्तं च वैष्णवम् ।। २१६ ।।\n\n\"इषे त्वोर्जेऽत्वादि जपन् \"भूरानिलयऽ इत्यपि ।\nमङ्जयित्वा जलद्रोण्यां देवं प्राक्छिरसं हरिम् ।। २१७ ।।\n\nअधिवास्यतु यामार्धं यामद्वयमथापि वा ।\n\"परं रंऽहेति मन्त्रेण तत उद्धृत्यवै पुनः ।। २१८ ।।\n\nअलङ्कृत्य च वस्त्राद्यैर्यथार्हं परिपूज्य च ।\nयानमारोप्य देवेशं ग्राममालयमेव वा ।। २१९ ।।\n\nप्रदक्षिणं क्रमान्नीत्वा सर्वालङ्कालसंयुतम् ।\nग्रामवीथ्यामुपहृतमुपहालमगृह्य च ।। २२० ।।\n\nपुनरालयमाविश्य संस्थाप्यास्थानमण्डपे ।\nसुगन्धितैलेनाभ्यज्य देवं संस्नाप्य पूर्ववत् ।। २२१ ।।\n\nजीवस्थाने समास्थाप्य समभ्यर्च्य निवेदयेत् ।\nतद्रात्रावुत्सवान्तेतु देवं देवीयुतं हरिम् ।। २२२ ।।\n\nप्रतिष्ठोक्तविधानेन बद्ध्वा प्रतिसरं ततः ।\nअधिवासविधानेन शयने शाययेद्गुरुः ।। २२३ ।।\n\nप्रभाते देवसुत्थाप्य पाद्याद्यर्घ्यान्तमर्चयेत् ।\nतस्मिन् तीर्थदिने प्रातर्हेमाद्यं प्रातरुत्सवम् ।। २२४ ।।\n\nकृत्वा हविर्विना देवमभ्यर्च्यास्थानमण्डपे ।\nप्रमुखे गरुडं पश्चाद्दक्षिणे चक्रमेव च ।। २२५ ।।\n\nअमितं चोत्तरेधीमान् धान्यपीठोपरि न्यसेत् ।\nनित्यपूजां हविर्दानं ध्रुवबेरे समाचरेत् ।। २२६ ।।\n\nपूर्वालङ्कृतवस्त्रादीन् विसृज्यैव प्रयत्नतः ।\nअन्यवस्त्राणिचाच्छाद्य यथार्हं भूष्य भूषणैः ।। २२७ ।।\n\nअष्टोपचारैरभ्यर्च्य देवं चक्रादिदेवताः ।\nव्रीहिभिस्थ्संडिलं कृत्वा द्विहस्तायतविस्तृतम् ।। २२८ ।।\n\nउलूखलं च मुसलं स्थाप्य वस्त्रेण संयुतम् ।\nतयोरीशौ क्रमेणैव ब्रह्येशावर्चयेद्बुधः ।। २२९ ।।\n\nपात्रे हरिद्रां संगृह्य सिनीवालीमथार्ऽच्य च ।\nउलूखले हरिद्रां च तन्मन्त्रेण विनिक्षिपेत् ।। २३० ।।\n\nगृहीत्वा वैष्णवैर्मन्त्रैराचार्यो मुसलं तथा ।\nविष्णुसूक्तं समुच्चार्य किञ्चित्तदवघातयेत् ।। २३१ ।।\n\nभक्तैर्वा देवदासीभिश्चूर्णीकृत्य विशेषतः ।\nएकस्मिन्वाद्वयोर्वाथ त्रिषु वा कलशेषुवै ।। २३२ ।।\n\nगन्धोषितं च वादैलमाढकं परिगृह्यच ।\nपिधाय च पिधानैश्च स्थण्डिलोपरि विन्यसेत् ।। २३३ ।।\n\nआच्छाद्य नववस्त्रेण सोमं तैले समर्चयेत् ।\nसिनीवालीं च तच्चूर्णे चक्रादींश्च प्रपूजयेत् ।। २३४ ।।\n\nदेवमभ्यर्च्य पुण्याहं वाचयन्वैष्णवं गुरुः ।\nसंस्राव्य मूर्थ्नि तत्तैलं \"वेदाहऽमिति मन्त्रतः ।। २३५ ।।\n\nहारिद्रचूर्णैस्संस्नाप्य चक्रादीन् स्नापयेत्ततः ।\nतच्छिष्टं धारयन् भक्तस्सर्वपापैः प्रमुच्यते ।। २३६ ।।\n\nअथ याने समारोप्य देवं चक्रादिभिस्सह ।\nचूर्णोत्सवमिमं कृत्वा तीर्थोत्सवमथाचरेत् ।। २३७ ।।\n\nदेवखातं यदि फवेत्तीर्थं तत्र प्रशस्यते ।\nनद्यादितीरे संस्थाप्य देवीभ्यां सह वा विना ।। २३८ ।।\n\nचक्रादीन् पूर्ववत् स्थाप्य प्रमुखे स्थण्डिलं चरेत् ।\nद्रव्येणापूर्व कलशान् गायत्रीमन्त्रमुच्चरन् ।। २३९ ।।\n\nमध्ये सिद्धार्थकं न्यस्य प्राच्यां स्यादक्षतोदकम् ।\nदक्षिणे गन्धतोयं स्यात्पश्चिमे तु कुशोदकम् ।। २४० ।।\n\nजप्योदकं चोत्तरे स्याद्विदिशासु च मध्यतः ।\nउपस्नानानि विन्यस्य क्रमात्तदधिपान् गुरुः ।। २४१ ।।\n\nआदित्यानप्सरसश्च काश्यपं च गुरुं तथा ।\nऋतूंश्च मरुतश्चैव मुनीं स्तक्षकमेव च ।। २४२ ।।\n\nमन्त्रान्विद्याधरांश्चैव क्रमेणावाह्यचार्चयेत् ।\n\"पूतस्तऽस्येति मन्त्रेण \"इमा ओषधयऽइत्यपि ।। २४३ ।।\n\n\"अभि त्वा शूरऽ\"चत्वारिऽ\"पूतस्तन्येऽतिचक्रमात् ।\nकलशैः पञ्चभिस्स्नाप्यतत्तद्द्रव्यान्तरे क्रमात् ।। २४४ ।।\n\n\"वारीश्चतस्रऽइत्युक्त्वा चोपस्नानं समाचरेत् ।\nशिष्टाभिः कलशाद्भिश्च चक्राधीनभिषिच्य च ।। २४५ ।।\n\nप्रविश्य तु जलं तत्र वरुणं चार्चयेत्क्रमात् ।\nहस्ताभ्यां चक्रमादाय देवं भक्तैस्समन्वितः ।। २४६ ।।\n\nआचार्यः प्रथमं तीर्थे चक्रं स्सृष्ट्यावगाहयेत् ।\nनाभिदघ्नजले तत्र जलमध्ये तु सुस्थितः ।। २४७ ।।\n\nचक्रं देवं हृदि स्थाप्य हस्ताभ्यां धारयन् दृढम् ।\n\"ये ते शतंऽ समुच्चार्य प्राङ्मुखो वाप्युदङ्मुखः ।। २४८ ।।\n\nनिमज्जयेत्तदा चक्रं सर्ववाद्ययुतं गुरुः ।\nजनास्सर्वे च तत्तीर्थे स्नात्वा विगतकल्मषाः ।। २४९ ।।\n\nभवेयुरश्वमेधस्य फलं च समवाप्नुयुः ।\nततस्तीरे प्रतिष्ठाप्य विष्टरे चक्रमुत्तमे ।। २५० ।।\n\nकुर्यादवभृथस्नानं शुद्धस्नानोक्तमार्गतः ।\nततो विसृज्य वस्त्रादीन् देवं चान्यैर्विभूष्य च ।। २५१ ।।\n\nतत्रैव नसस्नांभारान् संभृत्य विधिना गुरुः ।\nदेवीभ्यां सह देवेशं स्नापयेत्पूर्ववत्प्रभुम् ।। २५२ ।।\n\nअलङ्कृत्य विशेषेण कुर्यादर्घ्यान्तपूजनम् ।\nपश्चाद्देवं समादाय सर्वालङ्कारसंयुतम् ।। २५३ ।।\n\nशाकुनं सूक्तमुच्चार्य नीत्वा ग्रामं प्रदक्षिणम् ।\nदेवालयं प्रविश्याथस्थाप्य चास्थानमण्डपे ।। २५४ ।।\n\nपाद्यादिभिस्समभ्यर्च्य वेदानध्यापयेत्क्रमात् ।\nमुहुःपुष्पांजलिं दत्वाजीवस्थाने निवेशयेत् ।। २५५ ।।\n\nचक्रादीनपि चादाय तत्तत्थ्साने निवेश्य च ।\nपुण्याहं वाचयित्वातु प्रोक्षणेः प्रोक्षणं चरेत् ।। २५६ ।।\n\nनित्यपूजं समाप्यैव हविर्दद्याद्विशेषतः ।\nयागशालां समासाद्य हुत्वाग्निषु च वैष्णवम् ।। २५७ ।।\n\nकुंभस्थां शक्तिमादाय ध्रुवबेरे ऽवरोपयेत् ।\nअन्तहोमं च हुत्वाग्निं नित्यकुण्डेप्रणीय च ।। २५८ ।।\n\nतद्रात्रौ नित्यहोमान्ते बलिं दत्वा च पूर्ववत् ।\nपश्चाच्चक्रं विना दद्याद्बलिं शुद्धान्न कल्पितम् ।। २५९ ।।\n\nपूर्वोक्तेनैव मार्गेण सर्वत्र बलिमाचरेत् ।\nचैत्यस्थाने प्रपायां तु उत्याने वृक्षमूलके ।। २६० ।।\n\nतटाके निर्झरे कूपवापीवल्मीकपार्श्वके ।\nश्मशाने ऽन्यत्र देवाग्रे वीथ्यन्तेषु च निक्षिपसेत् ।। २६१ ।।\n\nपुनरालयमाविश्य स्नात्वा चाप्यग्निसन्निधौ ।\nध्वजमूलं समासाद्य सर्ववाद्य समायुतम् ।। २६२ ।।\n\nध्वचावरोहणं कुर्याद्ध्वजमत्रं समुच्चरन् ।\nतद्ध्वजं तु समादाय प्रादक्षिण्यक्रमेण वै ।। २६३ ।।\n\nपरीत्य मन्दिरं पश्चात्प्रविश्याभ्यन्तरं पुनः ।\nदेवस्य पादमूले तु न्यस्य पुष्पाञ्जलिं ददेत् ।। २६४ ।।\n\nक्षमामन्त्रं समुच्चार्य दण्डवत्प्रणमेद्भुवि ।\nफलश्रुतिः\nएवं यः कुरुते भक्त्वा विष्णोरुत्सवमादरात् ।। २६५ ।।\n\nसर्वपापविशुद्धात्मा सर्वान् कामानवाप्य च ।\nअन्ते विमानमारुह्य विष्णुलोकं स गच्छति ।। २६६ ।।\n\nपुष्पयागः अतःपरं प्रवक्ष्यामि पुष्पयागं सुखावहम् ।\nद्वितीयदिवसे तीर्थात्पुष्पयागं समाचरेत् ।। २६७ ।।\n\nशान्तिदं पुष्टिदं चेति काम्यदं च त्रिधा भवेत् ।\nप्रातर्मध्याह्नापराह्णाः क्रमात्कालाः प्रकीर्तिताः ।। २६८ ।।\n\nन्यूनं वाप्यधिकं चैतद्दोषोपशमनाय वै ।\nआस्थानमण्डपे वाथ स्नपनालय एव वा ।। २६९ ।।\n\nचतुर्दिशं चतुर्हस्तं गोपयेनोपलिप्य च ।\nपञ्चविंशत्पदं कृत्वा षट्सूत्रैः प्रागुद्गगतैः ।। २७० ।।\n\nमध्ये ननपदे पद्मं साष्टपत्रं सकर्णिकम् ।\nरत्नधान्यादिकैर्वापि तण्डुलैर्व्रीहिभिस्तिलैः ।। २७१ ।।\n\nबहिस्तेषु पदेष्वग्रे वीशमेकत्र पूजयेत् ।\nदक्षिणे चक्रमभ्यर्च्य पङ्क्तीशं पश्चिमे तथा ।। २७२ ।।\n\nउदीच्यां शान्तमभ्यर्च्य शेषेषु च पदेषु वै ।\nपूजाद्रव्याणि संभृत्य प्रत्येकं विन्यसेद्बुधः ।। २७३ ।।\n\nदलेष्वष्टसु पद्मस्य सुवर्णशकलोपरि ।\nलोकपालान्त्समभ्यर्च्य वस्त्रोपरि यथादिशम् ।। २७४ ।।\n\nनिष्कत्रयसुवर्णेव कल्पिते कर्णिकोपरि ।\nआदित्यमण्डलं तत्र राजते चन्द्रमण्डलम् ।। २७५ ।।\n\nतस्मिन् सुवर्णरूपे तु वह्नि मण्डलमर्चयेत् ।\nविष्टरं तत्र संस्थाप्य तदन्तर्गतपङ्कजे ।। २७६ ।।\n\nतत्र देवं प्रतिष्ठाप्य यावद्दिवसमुत्सवम् ।\nतावत्कृत्वस्समभ्यर्छ्य सप्तविंशतिविग्रहैः ।। २७७ ।।\n\nतत्र पूजावसानेतु तत्तत्पुष्पाञ्जलिं ददेत् ।\nपङ्कजं तुलसी बिल्वं करवीरमथोत्पलम् ।। २७८ ।।\n\nनन्द्यावर्तं च कुमुदमपामार्गं तथैव च ।\nविष्णुक्रान्तं च दूर्वां चक्रमादेतान्यनुक्रमात् ।। २७९ ।।\n\nएवं पुष्पाजलिं दत्वा ऋत्विजस्सहतैर्गुरुः ।\nनृत्तैर्गेयैश्चवाद्यैश्च चतुर्वेदस्तवैरपि ।। २८० ।।\n\nपरात्परतरं पारं गुह्याद्गुह्यतरं गुरुम् ।\nसर्ववेदार्थसारं तं द्वादशाष्याक्षरं तथा ।। २८१ ।।\n\nजपन्तो विष्णुगायत्रीं शतमष्टोत्तरं ततः ।\nदद्युः पुष्पाञ्जलि भक्त्या देवदेवस्य पादयोः ।। २८२ ।।\n\nपञ्चाग्निष्वथ वाग्नींस्त्रीन् पैण्डरीकमथापि वा ।\nदेवस्य परितः कुर्यादुत्तमादिक्रमे क्रमात् ।। २८३ ।।\n\nउत्तमे सभ्यकुण्डे तु मध्ये त्वाहवनीयके ।\nहौत्रप्रशंसनं कुर्यात्तदालयगतान्त्सुरान् ।। २८४ ।।\n\nआवाह्याज्यं निरूप्यैव तत्क्रमेणाहुतीर्यजेत् ।\nवैष्णवं विष्णुसूक्तं च सम्यग्घुत्वा विशेषत ।। २८५ ।।\n\nततश्चाहवनीयाग्नौ नृसूक्तं वैष्णवं यजेत् ।\nदक्षिणाग्नौ विष्णुसूक्तं श्रीसूक्तं च यजेत्क्रमात् ।। २८६ ।।\n\nजुहुयाद्गार्हपत्याग्नौ गायत्रीं वैष्णवीं(वं)ततः ।\nआवसद्ध्ये तु जुहुयात्सूक्तमेकाक्षरादिकम् ।। २८७ ।।\n\nआज्येन समिधा तत्तद्धविर्भेदैश्च हूयताम् ।\nएतदुत्तममुद्दिष्टं मध्यमं तु प्रवक्ष्यते ।। २८८ ।।\n\nयथालाभप्रमाणेन पूर्वोक्तार्धेन वा हरेः ।\nपद्ममण्डलदेवानां कारयेत्प्रतिमादिकम् ।। २८९ ।।\n\nतत्तद्दिनार्चनान्ते तु शुद्धान्नं वा निवेद्य च ।\nसर्वार्चान्ते पञ्चहविर्दद्यादित्याह पूर्वजः ।। २९० ।।\n\nचतुर्वेदादिघोषं च चतुर्दिक्षु प्रकल्पयेत् ।\nअब्जहोमं क्रमेणैव जुहुयान्मन्त्र वित्तमः ।। २९१ ।।\n\nपुष्पन्यासक्रमेणैव सर्वविद्येश्वरान्तकम् ।\nअभ्यर्च्य प्रथमं पश्चात्पष्पयागोक्त पूजनम् ।। २९२ ।।\n\nकृत्वा यथालाभहविर्भक्ष्याणि विविधानि च ।\nनिवेद्य मुखवासान्ते परिवारबलिं क्षिपेत् ।। २९३ ।।\n\nइत्येवं मध्यमे प्रोक्तं प्रवक्ष्याम्यधमे पुनः ।\nविना दिशादिभिर्भेदैर्हेमैश्च पृथगर्चनैः ।। २९४ ।।\n\nमण्डले देवमारोप्य पूजयित्वा यधाविधि ।\nहवींषि पञ्च चोक्तानि निवेद्य च ततः परम् ।। २९५ ।।\n\nदद्यात्पुष्पांजलिं मन्त्रैस्समस्तदिवसोदितैः ।\nजान्वन्तं च तथोर्वन्तं कट्यन्तं च समर्चयेत् ।। २९६ ।।\n\nनाभ्यन्तं च स्तनान्तं च बाह्यस्तमिति चक्रमात् ।\nग्रीवान्तं च ललाटान्तं मौल्यस्तमिति चक्रमात् ।। २९७ ।।\n\nतत्तत्पूजावसानेतु हविस्सम्यङ्नि वेदयेत् ।\nउत्सवाज्ञातदोषाणां प्रायश्चित्तमिदं स्मृतम् ।। २९८ ।।\n\nअतस्सर्वप्रयत्नेन पुष्पयागं समाचरेत् ।\nद्वादशाराधनम्\nकुर्याद्यथोक्तविधिना द्वादशाराधनं तथा ।। २९९ ।।\n\nदद्यादाचार्यपूर्वेभ्यो दक्षिणां विधिवत्ततः ।\nएकविंशतिनिष्कन्तु दद्यादाचार्यदक्षिणाम् ।। ३०० ।।\n\nपदार्थिनां च सर्वेषां तदर्धं स्यात्पृथक् पृथक् ।\nगोभूमिभ्यां विशेषेण दत्वाचार्यं प्रसादयेत् ।। ३०१ ।।\n\nआचार्यस्सुप्रसन्नात्मा सर्वाग्निषु यथाक्रमम् ।\nअन्तहोमं समाप्यैव देवदेवं प्रणम्य च ।। ३०२ ।।\n\nजीवस्थाने प्रतिष्ठाप्य देवेशं सम्यगर्चयेत् ।\nब्राह्मणान् भोजयेच्चैव प्रदद्याद्भूरिदक्षिणाम् ।। ३०३ ।।\n\nपुष्पयागोत्सवः प्रोक्तो देवदेवस्य शार्ङ्गिणः ।\nशान्तिकादिविधाने तु कुर्यादङ्कुरपूर्वकम् ।। ३०४ ।।\n\nएवं यःकुरुते भक्त्यापुष्बयागं हरेः प्रियम् ।\nसर्वान् कामानवाप्यैव सर्वैश्वर्यमवाप्य च ।। ३०५ ।।\n\nसर्वान् शत्रून् विजित्वैव प्रजापशुसमन्वितः ।\nअन्ते विमानमारुह्य विष्णुसायुज्यमाप्नुयात् ।। ३०६ ।।\n\nइति श्रीवैखानसे भगवच्छास्त्रे भृगुप्रोक्तायां संहितायां प्रकीर्णाधिकारे पञ्चविंशो ऽध्यायः।\n\nअथ षड्विंशो ऽध्यायः\n\nअथ षड्विंशो ऽध्यायः प्रायश्चित्तम्\n\nअतःपरं प्रवक्ष्यामि भूपरीक्षादिनिष्कृतिम् ।\nन्यूने ऽतिरिक्ते व्याघाते प्रायश्चित्तं समाचरेत् ।। १ ।।\n\nप्रायोदोषस्समुद्दिष्टश्चित्तं तस्य निवारणम् ।\nप्रायश्चित्तं समाख्यातं कुर्यात्कर्मसमृद्धये ।। २ ।।\n\nप्रायश्चित्तमकुर्वाणस्सति दोषे विनश्यति ।\nतस्मात्सर्मप्रयत्नेन कुर्याद्यत्नेन निष्कृतिम् ।। ३ ।।\n\nआलयस्य च निर्माणं पूजाद्यास्तत्र याःक्रियाः ।\nअस्माच्छास्त्रादतिक्रम्य निष्फलाःप्रभवन्तिहि ।। ४ ।।\n\nतद्दोषशमनायैव महाशान्तिपुरस्सरम् ।\nसर्वाःक्रियाःक्रमेणैव पुनश्शास्त्रोक्तवच्चरेत् ।। ५ ।।\n\nयच्छास्त्रविधिमुत्सृज्य क्रियते कामकारतः ।\nनोक्तं दद्यात्फलं कर्म प्रत्युतानर्थदं भवेत् ।। ६ ।।\n\nशिल्पं च ज्योतिषं वास्तु तदऽन्ये चागमाः परे ।\nतावता हि प्रमाणं स्याद्यावदेतेन नान्तरम् ।। ७ ।।\n\nवैखानसमिदं शास्त्र मन्यशास्त्रानपेक्षितम् ।\nप्रणिवायाब्जजः पूर्वं सर्वशास्त्रार्थसंग्रहम् ।। ८ ।।\n\nमोहादज्ञानतो वापि विचिकित्सापदेषु यः ।\nशास्त्रान्त रानुरोधेन शास्त्रमेतद्विमानयेत् ।। ९ ।।\n\nस याति नरकं घोरं यावदाभूतसंप्लवम् ।\nतस्मान्निष्कास्य तं मूढं शास्त्रोक्तं सम्यगाचरेत् ।। १० ।।\n\nयदागच्छेद्बहिर्द्वारं भूमिं सम्यक् परीक्षितुम् ।\nअपतेदन्तरायश्चेत्प्रायश्चित्तं हुनेद्बुधः ।। ११ ।।\n\nजपेच्च वैष्णवं वैघ्नं शतशः पुनराचरेत् ।\nदुर्दर्शने जपेत्सौरं हुनेत्पूर्वोक्तवद्बुधः ।। १२ ।।\n\nदुर्वाक्ये तु श्रुते ब्राह्मं जपेत्सारस्वतं तथा ।\nतत्काले कलहे चैव शोणितप्रस्रवे तथा ।। १३ ।।\n\nअग्निदाहादिके चैव वैष्णवं सौम्यसंयुतम् ।\nवैष्वक्सेनं तथा सौदर्शनं गारुडमेव च ।। १४ ।।\n\nलौकिकाग्नौ हुनेद्ध्यात्वा देवं पश्चात्समाचरेत् ।\nभूपरीक्षणकाले तु यदि पांसुक्षयो भवेत् ।। १५ ।।\n\nपूर्णाहुतिं च जुहुयात्तथा मिन्दाहुती बुधः ।\nपरीक्षिता यदा भूमिः पूर्वमेवान्यवर्त्मना ।। १६ ।।\n\nऔपासनाग्निमाधाय व्याहृत्यन्तं तु वैष्णवम् ।\nजुहुयाद्दशशः कुर्यात्ततः कर्माणि मन्त्रतः ।। १७ ।।\n\nवृषभस्याङ्गहानौतु कर्षणे दोषशान्तये ।\nरौद्रं ब्राह्मं च जुहुयात्ततो ऽन्यं वृषमाहरेत् ।। १८ ।।\n\nहलादीनां तु निर्माणे यज्ञवृक्षेतरैः कृते ।\nतथा प्रमाणहीने च जुहुयाद्वैष्णवं तथा ।। १९ ।।\n\nसौम्यं चैव तथाग्नेयं प्राजापत्यं च देशिकः ।\nरज्जभेदे वारुणं च सीताभेदेश्रियं तथा ।। २० ।।\n\nदात्रभेदे तु जुहुयाज्ज्येष्ठामन्त्रं विचक्षणः ।\nऋषिभेदे तु वायव्यं क्षिणीये वासवं तथा ।। २१ ।।\n\nयुगे नागं प्रतोदे तु याम्ये व्याहृतिसंयुतम् ।\nकपालास्थितुषाङ्गारकेशवल्मीकखर्पराः ।। २२ ।।\n\nदृष्टाःकर्षणकाले चेत्तद्व्यपोह्याविलंबितम् ।\nअभ्युक्ष्य पञ्चगव्येन सौम्याग्नेयौ हुनेत्क्रमात् ।। २३ ।।\n\nतत्र चेदर्चने हीने शान्तवीशानपायिनाम् ।\nवैष्णपं जुहुयात्तत्तद्दैवत्यं चार्ऽचयेत्पुनः ।। २४ ।।\n\nबीजावापनहीने तु जुहुयाद्वैष्णवं तथा ।\nसौम्यं हुत्वा च वायव्यं पुनर्बीजानि वापयेत् ।। २५ ।।\n\nगवां निवेदने हीने वैष्णपं चामितं हुनेत् ।\nगारुडं चक्रमन्त्रं च दशशस्सुसमाहितः ।। २६ ।।\n\nपलालभारानाहृत्य गोगणेभ्यो निवेदयेत् ।\nपददेवबलौ हीने हुनेत्तन्मन्त्रपूर्वकम् ।। २७ ।।\n\nवैष्णवं ब्राह्ममैन्द्रं च याम्यं वारुणमेव च ।\nकौबेरं च क्रमाद्धुत्वा बलिं तत्र समर्पयेत् ।। २८ ।।\n\nब्रह्मपद्मक्रियाहानौ वैष्णवब्राह्मवारुणान् ।\nभूदैवत्यं च जुहुयात्पुनः कार्यं समाचरेत् ।। २९ ।।\n\nदिक्फरिच्छेदहीने तु दिग्दैवत्यं च वैष्णवम् ।\nसौरं चैव पुनर्हुत्वा कुर्याद्दिक्साधनं ततः ।। ३० ।।\n\nविमानार्थं यदा भूमिःखन्यते तत्र संभवे ।\nशर्कराशल्यलोष्टादौ वैष्णवं ब्राह्ममेव च ।। ३१ ।।\n\nपञ्चभूताधिदै वत्यं व्याहृतीश्च हुनेत्क्रमात् ।\nहीने ऽधिके वा माने तु शीलाया इष्टकस्य वा ।। ३२ ।।\n\nवैष्णवं विष्णुसूक्तं च हुत्वा विधिवदाचरेत् ।\nविपर्यासे तु विन्यासे दिग्दैवत्यं च वैष्णवम् ।। ३३ ।।\n\nहुत्वा यथोक्तवत्कृत्वाजपेद्वेदादिकान्मनून् ।\nरत्नन्यासविहीने तु हुनेत्तदधिपान्ममान् ।। ३४ ।।\n\nविष्णुसूक्तन्ततो हुत्वा रत्नन्यासं समाचरेत् ।\nगर्भन्यासविहीने तु वैष्णवं विष्णुसूक्तकम् ।। ३५ ।।\n\nहुत्वा श्रीभूमि दैवत्यं गर्भन्यासं पुनश्चरेत् ।\nप्रमाणहीने तु वैष्णवं विष्णुसूक्तकम् ।। ३६ ।।\n\nसौरं सौम्यमथाग्नेयं यजेत्कुर्याद्विधावतः ।\nनिर्माणकाले द्रव्याणां स्थापने संकरेणवै ।। ३७ ।।\n\nविपर्यासे च संप्राप्ते वैष्णवं जुहु यात्क्रमात् ।\nतत्तत्थ्सानाधिदैवत्यं हुत्वा विधिवदाचरेत् ।। ३८ ।।\n\nअनुक्तदेशे न्यासे च विष्णुसूक्तं च पौरुषम् ।\nहुनेच्छ्रीभूमिदैवत्यं तत्तत्थ्साने निवेशयेत् ।। ३९ ।।\n\nअप्रमाणे शिलायां वा तथा मूर्धेष्टकादिषु ।\nजुहुयान्निष्कृतिं विद्वानाद्येष्टकविधानतः ।। ४० ।।\n\nस्थूपिकीले तदाधारे प्रमाणपरिवर्जिते ।\nअलाभे चोक्तदारूणां वैष्णवं सौम्यपावके ।। ४१ ।।\n\nभूदैवत्यं च हुत्वा तु विधिना कालयेद्बुधः ।\nविमाने निर्मिते पश्चात्सुधाकर्मण्यकल्पिते ।। ४२ ।।\n\nवैष्णवं विष्णुसूक्तं च सूक्तं पौरुषमेव च ।\nहुनेच्छ्रीभूमिदैवत्यं विधिना पुनरारभेत् ।। ४३ ।।\n\nआग्नेयं भूमिदैवत्यं हुत्वा कार्यं समाचरेत् ।\nहीने धाम्नःकवाटादौ धात्रादीन् जुहुयाच्च षट् ।। ४४ ।।\n\nवैष्णवं श्रीमहीमन्त्रान् हुत्वा निर्मापयेत्पुनः ।\nप्राकारे गोपुरे हिने दोषो भूयान्महत्तरः ।। ४५ ।।\n\nवंशहानिर्द्विषद्वृद्धिरर्थनाशो महद्भयम् ।\nशान्तेहिने महापत्स्यात्कुलं चोत्सीदति ध्रुवम् ।। ४६ ।।\n\nभूतपीठविहीने तु धनधान्यायुषां क्षयः ।\nकूपारामहविश्शालपुष्पसंचयवाटिकाः ।। ४७ ।।\n\nस्नानपानीयशाला च तथैवास्थानमण्डपम् ।\nनृत्तगीतप्रपाश्चैवं मण्डपादावनिर्मिते ।। ४८ ।।\n\nसंपद्येत महान् दोषः कृतं स्यादकृतं पुनः ।\nतस्मात्सर्वप्रयत्नेन कारयेच्छक्तितो बुधः ।। ४९ ।।\n\nवैष्णवं विष्णुसुक्तं च पौरुषं सूक्तमेव च ।\nहुत्वा श्रीभूमिदैवत्यं तत्तद्दैवत्यमेव च ।। ५० ।।\n\nयथोक्तं तु प्रकुर्वीत वित्तशाठ्यंन कारयेत् ।\nप्रथमेष्टकां समारभ्य स्थूपिकीलावसानके ।। ५१ ।।\n\nआनुक्तानां च दोषाणामियं स्यात्सर्वनिष्कृतिः ।\nआलयात्पुरतोवाथ दक्षिणे वा मनोरमे ।। ५२ ।।\n\nशुचौ देशे प्रतिष्ठाप्य पद्माग्नौ जुहुयात्क्रमात् ।\nवैष्णवं विष्णुसूक्तं च पौरुषं सूक्तमेव च ।। ५३ ।।\n\nहुनेच्छ्रीभूमिदै वत्यमङ्ग होमश्चहूयते ।\nस्थूप्याद्युपानपर्यन्तविमानाङ्गानि नामतः ।। ५४ ।।\n\n\"दद्भ्यस्स्वाऽहादि जुहुयाद्ब्राह्मं रौद्रं विनायकम् ।\nआग्नेयं दुर्गासूक्तं च प्राजापत्यं च हावयेत् ।। ५५ ।।\n\nसमापिते विमाने तु धनलोभादिना पुनः ।\nध्रुवबेरं विनाकृत्वा कौतुके स्थापिते यदि ।। ५६ ।।\n\nआभिचारिकमेतत्स्याद्राज राष्ट्रविनाशनम् ।\nतद्दोषपरिहारार्थं महाशान्तिं त्षहं चरेत् ।। ५७ ।।\n\nवैष्णवांश्च सुसंपूज्य भोजयेद्ब्राह्मणान् बहून् ।\n\"क्षमऽस्वेति नमस्कृत्य देवदेवं तु कौतुकम् ।। ५८ ।।\n\nबालालये प्रतिष्ठाप्य ध्रुवबेरं समाचरेत् ।\nध्रुवार्चाबेरमथ वा कृत्वा स्थापनमाचरेत् ।। ५९ ।।\n\nविमानस्य समाप्तौ तु मासादूर्ध्वं तु तत्र वै ।\nध्रुवस्थापनहीने तु वैष्णवं जुहुयात्ततः ।। ६० ।।\n\nविष्णुसूक्तं तथा रौद्रमैन्द्रमाग्ने यमेव च ।\nवारुणं बार्हस्पत्यं च श्रीभूदैवत्यमेव च ।। ६१ ।।\n\nशान्तिं हुत्वा विधानेन दद्यादाचार्यदक्षिणाम् ।\nब्राह्मणान् भोजयित्वैव पूजयित्वा तु वैष्णवान् ।। ६२ ।।\n\nध्रुवबेरं प्रतिष्ठाप्य विधिना सम्यगर्चयेत् ।\nएवं मासद्वये ऽतीते द्विगुणं निष्कृतिर्भवेत् ।। ६३ ।।\n\nमासत्रये तु त्रिगुणमेवमावत्सरं भवेत् ।\nसंवत्सरे व्यतीते तु दोषो भूयान्महत्तरः ।। ६४ ।।\n\nसप्ताहं तु महाशान्तिं हुत्वाब्जाग्नौ विधानतः ।\nब्राह्मणान् भोजयेत्पश्चाद्विधिना सर्वमाचरेत् ।। ६५ ।।\n\nसप्तवर्षेषु सप्ताहं प्रथमादिक्रमेण वै ।\nकेचिदिच्छन्ति मुनयस्सप्ताहान्तमिदं चरेत् ।। ६६ ।।\n\nअत ऊर्ध्वं कर्षणादि पुनस्संस्कारमाचरेत् ।\nजलाधिवासनात्पूर्वमङ्गहानौ ध्रुवस्यतु ।। ६७ ।।\n\nवैष्णवं विष्णुसूक्तं च सूक्तं पौरुषमेव च ।\nहुनेच्छ्रीभूमिदैवत्यं \"दद्भ्यस्स्वाहाऽदिकं तथा ।। ६८ ।।\n\nआचार्यदक्षिणां दद्याद्बेरं सम्यक् परीक्षयेत् ।\nसंधानयोग्यं संदध्यात्पुनः कार्यं समाचरेत् ।। ६९ ।।\n\nशक्तश्चेन्नूतनं बेरमाहृत्य तु समाचरेत् ।\nशिलाग्रहणसंस्कारमकृत्वा शिल्पिना कृतम् ।। ७० ।।\n\nबेरमादाय जुहुयाच्छान्तिं वैष्णवमन्त्रतः ।\nभूमौ पिधाय तद्बेरं वास्तुहोमं समाचरेत् ।। ७१ ।।\n\nपर्यग्निपञ्चगव्याभ्यां बेरं संशोध्य यत्नतः ।\nपरितः पूर्ववद्गत्वा बलिं देवं समर्च्य च ।। ७२ ।।\n\nपश्चात्समन्त्रकं कृत्वाविधिना स्थापयेद्बुधः ।\nजलाधिवासनादर्वाक्थ्सापनात्पूर्वमेव च ।। ७३ ।।\n\nदेवस्य देव्यादीनां वा अङ्गहानिर्भवेद्यदि ।\nवैष्णवं विष्णुसूक्तं च पौरुषं सूक्तमेव च ।। ७४ ।।\n\nश्रीसूक्तं च महीसूक्तं ब्राह्मं रौद्रं तथैव च ।\nमुन्योर्मन्त्रमथान्येषां तत्तन्मत्रं सुहूयताम् ।। ७५ ।।\n\nसंधानयोग्यं संदध्यादयोग्यं विधिवत्त्यजेत् ।\nसंधाय वान्यं चाहृत्य पुनस्थ्सापनमाचरेत् ।। ७६ ।।\n\nस्थापिते तु महाबेरे मासादूर्ध्वमसंस्कृते ।\nअब्जाग्नौ वैष्णवं चैव विष्णुसूक्तं तथैव च ।। ७७ ।।\n\nसूक्तं तु पौरुषं हुत्वा श्रीभूदैवत्यमेव च ।\nब्राह्मं रौद्रं पार्षदं च हुत्वा कार्यं समाचरेत् ।। ७८ ।।\n\nमासद्वये तु द्विगुणं त्रिमासे त्रिगुणं भवेत् ।\nसंवत्सरान्तमेवं स्यात्तदन्ते स्थापयेत्पुनः ।। ७९ ।।\n\nअतीते द्वादशे वर्षे कर्षणादि पुनः क्रियाः ।\nशिलासंग्रहणाद्यन्यत्कृत्वा स्थापनमाचरेत् ।। ८० ।।\n\nअथ वक्ष्ये कर्षणादौ पुनस्संस्कार माचरेत् ।\nतृणगुल्मलतादीनि शोधयेत्पूर्वमालये ।। ८१ ।।\n\nकुर्याच्छिलेष्टकादारुप्रक्षेपणविधिं क्रमात् ।\nसुधावर्णानुलेपादीन् समाप्य गुरुत्वरः ।। ८२ ।।\n\nअलयस्योत्तरे कुर्याद्वास्तुहौमं यथाविथि ।\nपुण्याहं वाचयेद्विद्वान् पर्यग्निं चैव कारयेत् ।। ८३ ।।\n\nपञ्चगव्यैस्समभ्युक्ष्य ततस्संकर्प्य कर्षणम् ।\nआलयाभिमुखे कृत्वा व्रीहिभिस्थ्संडिलं बुधः ।। ८४ ।।\n\nशान्तानपायिनौ वीशं चाभ्यर्च च निवेदयेत् ।\nसुवर्णेन हलं कृत्वा गर्भागारादि सर्वशः ।। ८५ ।।\n\nगृहीत्वा दक्षिणे हस्ते मन्त्रैर्विष्णोर्नुकादिभिः ।\nकर्षयित्वा यथोक्तानि बीजान्याहृत्य देशिकः ।। ८६ ।।\n\nअभ्युक्ष्य सोममभ्यर्च्य विष्णुगायत्रिमुच्चरन् ।\nअभिमन्त्ष ततो बीजान् \"सोमं राजानऽमुच्चरन् ।। ८७ ।।\n\nसर्वत्र वापनं कुर्याद्दूर्वादींश्चाहरेत्तृणान् ।\nआस्तीर्योपरि ता न्तृर्वान् सूक्तं गौदानिकं पुनः ।। ८८ ।।\n\nउच्चार्य गोगणेभ्यस्तान्निवेद्य च प्रदापयेत् ।\nआलयं तु सुसंशोध्य ब्रह्मादीनां ददेद्बलिम् ।। ८९ ।।\n\nद्रोणैस्तदर्धैर्वा पक्त्वा तण्डुलैस्सघृतं चरुम् ।\nपूर्वं तोयं ततः पुष्पं बलिं तो यं समर्पयेत् ।। ९० ।।\n\nपुनस्संशोधयेद्धाम शान्तिहोमपुरस्सरम् ।\nतत्तत्संस्कारहोमं च हुत्वा कुर्यात्क्रियास्ततः ।। ९१ ।।\n\nआद्येष्टकार्थमासाद्य कुण्डमौपासनं बुधः ।\nवैष्णवं विष्णुसूक्तं च पौरुषं सूक्तमेव च ।। ९२ ।।\n\nदेग्दैवत्यं च जुहुयाद्देवं ध्यायन् समाहितः ।\nजपेद्वेदादिमन्त्रांस्तु संस्पृश्याद्येष्टकास्थलम् ।। ९३ ।।\n\nकृत्वान्तः परिषेकं च परिषिच्यानलं पुनः ।\nगर्भन्यासार्थमागूर्य वैष्णवं विष्णुसूक्तकम् ।। ९४ ।।\n\nपुरुषसूक्तं च श्रीसूक्तं महीसूक्तं तथैव च ।\nदेग्दैवत्यं च जुहुया\"न्नागराजायऽसेत्यपि ।। ९५ ।।\n\n\"सर्वरत्नेभ्यऽइत्युक्त्वा \"सर्वधातुभ्यऽइत्यपि ।\n\"सर्वबीजेभ्यऽइत्युक्त्वा\"सर्वलोहेभ्यऽइत्यपे ।। ९६ ।।\n\n\"नदीभ्यःपातालेभ्यऽश्च \"नागेभ्योऽजुहुयात्ततः ।\n\"दिग्गजेभ्यो विष्णवेऽ च स्वाहान्तं जुहुयात्क्रमात् ।। ९७ ।।\n\nतत आभ्यन्तरद्वारदक्षिणन्तंभदक्षिणे ।\nमेदिनीं तु समभ्यर्च्य जपेत्सूक्तं तु पौरुषम् ।। ९८ ।।\n\nमेदिन्यादींस्ततो जप्त्वातत्तत्थ्सावं स्पृशेद्बुधः ।\nकृत्वान्तः परिषेकन्तु तत्र कार्यं समाचरेत् ।। ९९ ।।\n\nनष्टे गर्भे च हुत्वैवं संपाद्य स्थापयेत्पुनः ।\nअन्यैष्टकार्थं जुहुयाद्वैष्णवं विष्णुसूक्तकम् ।। १०० ।।\n\nपुरुषसूक्तं च हुत्वातु जुहुयाद्विधिना बुधः ।\nविमानपालदैवत्यं जपन् वेदादिकान्मनून् ।। १०१ ।।\n\nविमानस्योपरिष्टात्तु स्थूपिकीलादधस्तथा ।\nजपन्वैविष्णुसूक्तं च कुर्याच्चैवाभिमर्शनम् ।। १०२ ।।\n\nध्रुवे प्रमाणहीने च परिस्तीर्य च पावकम् ।\nध्रुवस्थापनवद्धुत्वा रत्नन्यासोदितान्मनून् ।। १०३ ।।\n\nजपेत्थ्सापनसूक्तं च नवीकृत्य प्रयत्नतः ।\nकौतुकादींश्च कृत्वैव प्रतिष्ठां कारयेद्बुधः ।। १०४ ।।\n\nनष्टे ध्रुवे पुनःकुर्यादुत्कृष्टद्रव्यनिर्मितम् ।\nअथ वा वूर्ववत्कृत्वा स्थापयेद्विधिनात्वरः, ।। १०५ ।।\n\nनरैर्वृषैर्मृगाद्यैर्वाबेरमुत्पाटितं यदि ।\nअहीनाङ्गं तु संगृह्य शुद्ध्यर्थमधिवासयेत् ।। १०६ ।।\n\nजलाधिवासं कृत्वा तु तत्थ्साने विधिना बुधः ।\nरत्नन्यासं च कृत्वैव प्रतिष्ठां पुनराचरेत् ।। १०७ ।।\n\nअन्यालयादपहृतमनिष्पन्नक्रियं तथा ।\nशिलाबेरं यदि स्यात्तद्भूमौ सम्यक् पिधाय च ।। १०८ ।।\n\nविधिनाहृत्य संस्कार्यं कृत्वा स्थापनमाचरेत् ।\nशिल्पिना विथिपूर्वं तु कृतं बेलं तथा चरेत् ।। १०९ ।।\n\nयथाविधि यथास्थानं स्थापितं दोषवर्जितम् ।\nबेरं न चालयेद्यस्माद्राजराष्ट्रविनाशनम् ।। ११० ।।\n\nतद्दोषशमनार्थाय पद्माग्नौ जुहुयात्क्रमात् ।\nसप्ताहं तु महाशान्तिं कुर्याद्ब्राह्मणभोजनम् ।। १११ ।।\n\nदद्यात्सुवर्णं गां भूमिं प्रतिष्ठां पुनराचरेत् ।\nअविधिज्ञैरथाचार्यैर् ऋत्विग्भिस्थापगैस् तथा ।। ११२ ।।\n\nस्थापितं बेरमाज्ञाय चालयित्वा यथाविधि ।\nविधिज्ञैस्थ्पापनं विद्वान् कारयेदत्वरं तथा ।। ११३ ।।\n\nविधिज्ञैस्थ्सापितं बेरमज्ञानाच्चालितं यदि ।\nशान्तिं हुद्वा विधानेन विधिज्ञैस्थ्सापयेत्पुनः ।। ११४ ।।\n\nनदीतटाकपाथोधिप्रवाहैर्वात्ययाध वा ।\nदैवात्प्रचालिते तत्र विमाने वा ध्रुवे ऽपि वा ।। ११५ ।।\n\nभूमौ पिधाय तद्बेरं निर्माय पुनरालयम् ।\nअचलं स्थापयेद्बेरं शास्त्रोक्तेनैव वर्त्मना ।। ११६ ।।\n\nसापाये तु स्थले तस्मिन् सन्निकृष्टे स्थले चरेत् ।\nग्रामादौ वा विविक्ते वा प्रदेशे सुमनोरमे ।। ११७ ।।\n\nविमानं सुदृढं कृत्वा देवमादाय तत्र वै ।\nसर्वैश्च पार्षदैर्युक्तं संस्थाप्य विधिनार्ऽचयेत् ।। ११८ ।।\n\nग्रामादीनामभावे तु शतदण्डात्परं ततः ।\nविमानं विस्तृते देशे कृत्वा संस्थाप्य चार्चयेत् ।। ११९ ।।\n\nराजाराष्ट्रान्तरं जित्वा बेरमाहृत्य यत्नतः ।\nस्वराष्ट्रेस्थापितुं चेच्छेद्यदि ग्रामं विधाय च ।। १२० ।।\n\nतद्वास्त्वङ्गालये बेरं विधिना स्थाप्य चार्चयेत् ।\nअपौरुषालयाभ्याशे विमानं पौरुषं यदि ।। १२१ ।।\n\nकर्तुमिच्छेत्तदा कुर्यात्तत्प्राकारान्तरे पुनः ।\nभूशुद्ध्यादीन्विना कृत्वा प्राकारं प्रतिमादिकम् ।। १२२ ।।\n\nप्रतिष्ठाप्यार्ऽचयेत्तस्य मूलस्थानार्ऽचनं फलम् ।\nप्रमादादथवा दैवा दालये स्नपनालये ।। १२३ ।।\n\nआस्थानमण्डपे पाकस्थानप्राकारयोरपि ।\nगोवुरेस्नानपानीयशालादौ वह्निदूषिते ।। १२४ ।।\n\nमहावातहते ऽकस्मादशन्यादिहते तथा ।\nपारमात्मिकमब्जाग्नावीङ्कारादींस् तथा हुनेत् ।। १२५ ।।\n\nविच्छिन्नं मिन्दाहुतीचैव आग्नेयं व्याहृतीस्तथा ।\nपुनरन्यन्नवं कृत्वा प्रतिष्ठां कारयेत्क्रमात् ।। १२६ ।।\n\nशिलाग्रहण काले वा तदा दारुग्रहे ऽपि च ।\nक्रियाङ्गीने विपर्यासे वैष्णवं विष्णुसूक्तकम् ।। १२७ ।।\n\nमिन्दाहुती च विच्छिन्नं व्याहृत्यन्तं हुनेद्बुधः ।\nद्वारस्तंभे भुवङ्गादौ हीने माने ऽग्निदूषिते ।। १२८ ।।\n\nजीर्णे वा कृमिदष्टे वानुपयुक्तं त्यजेद्बुधः ।\nअन्यमाहृत्य विधिना संयोज्यैव च पूर्ववत् ।। १२९ ।।\n\nनित्याग्नौ वैष्णवं सौम्यमाग्नेयं शान्तिमाचरेत् ।\nगर्भन्यासार्थमथवा पीठन्यासार्थमेव वा ।। १३० ।।\n\nरत्नानामप्यलाभे तु सुवर्णं तत्र निक्षिपेत् ।\nविष्णुसूक्तं तु जुहुयात्प्रायश्चित्तं तु तद्भवेत् ।। १३१ ।।\n\nधातूनां पारदं प्राक्तमलाभप्रणिधिन्तु तत् ।\nपारदं तत्र निक्षिप्य ब्राह्मं रौद्रं च निष्कृतिः ।। १३२ ।।\n\nयवा बीजप्रतिनिधिर्मुद्गान्वा तत्र निक्षिपेत् ।\nवायव्यं वैष्मवं चेति जुहुयात्तत्र निष्कृतिः ।। १३३ ।।\n\nध्रुवबेलस्य निर्माणे शूलग्रहणकर्मणि ।\nस्थापने वा विपर्यासे ब्राह्मं रौद्रं च वैष्णवम् ।। १३४ ।।\n\nवाहृत्यन्तं च हुत्वैव विधिना योजयेत्पुनः ।\nअप्रमाणे विमाने तु बेरं मानविवर्जितम् ।। १३५ ।।\n\nअज्ञानात् स्थापितं चेत्तद्राजराष्ट्रविनाशकृत् ।\nतद्दोषशमनार्थं च महाशान्तिं हुनेद्बुधः ।। १३६ ।।\n\nतद्विमानं च तद्बेरं स्थापयेद्विधिवत्पुनः ।\nतत्तद्बेरोक्तशूलानां प्रमाणं यदि हीयते ।। १३७ ।।\n\nपूर्णं कृत्वा वैष्णवं च पौरुषं सूक्तमेव च ।\n\"दद्भ्यस्स्वाऽहेत्यङ्गहोमं हुत्वातु स्थापयेत्पुनः ।। १३८ ।।\n\nस्नेहचूर्णकषायादौ हीने योगविपर्यये ।\nरज्जुबन्धाष्टबन्धादौ शर्करालेपने तथा ।। १३९ ।।\n\nतथा मृदालेपने च पटाच्छादनकर्मणि ।\nभूषादौ क्रमहीने वा वर्णादीनां व्यतिक्रमे ।। १४० ।।\n\nवैष्णवं ब्राह्मरौद्राग्निमहाभूताथिपांस्तथा ।\nप्राजापत्यं व्याहृतीश्च हुत्वा विधिपदाचरेत् ।। १४१ ।।\n\nमहाबेरं चार्धचित्रं मृण्मयं नैव कारयेत् ।\nसौवर्णं राजतं ताम्रं शैलं दारवमेववा ।। १४२ ।।\n\nरत्नजं वार्धचित्रस्तु कुर्याद्बेरं सलक्षणम् ।\nकृत्रिमेणाप्यनुक्तेन वर्णेनालेपितं पुनः ।। १४३ ।।\n\nबेरं प्रक्षाल्य निर्वासवारिणा परिमार्ज्यच ।\nवैष्णवं विष्णुसूक्तं च हुत्वाब्जाग्नौ जयादिकान् ।। १४४ ।।\n\nपश्चाद्यथोक्तवर्णेन यथार्हमनुलेपयेत् ।\nध्रवबेरं सुधायुक्त मिष्टकाकल्पितं तथा ।। १४५ ।।\n\nदुष्टद्रव्यकृतं वाथ स्थापितं चाभिचारिकम् ।\nतच्छीघ्रमपहायेव पद्माग्नौ वैष्मवं तथा ।। १४६ ।।\n\nविष्णुसूक्तं पौरुषं च श्रीभूदैवत्यमेव च ।\nयद्देवादींस् तथा ब्राह्मरौद्रपावकवारुणान् ।। १४७ ।।\n\nसर्वदैवत्यमन्त्रांश्च पारमात्मिकमेव च ।\nमहाशान्ति च हुत्वैतां सर्वदोषविनाशिनीम् ।। १४८ ।।\n\nपश्चत्संस्कृत्य विधिवद्बेरं संस्थाप्य चार्चयेत् ।\nवृत्तलोहारकूटाद्यैरनुक्तद्रव्यसंभवैः ।। १४९ ।।\n\nनिर्मितं कौतुकं बेरमभिचाराय कल्पते ।\nतद्दोषशान्त्यै पद्माग्नौ महाशान्तिं समाचरेत् ।। १५० ।।\n\nबेरं सलक्षणं कृत्वा विधिना स्थापयेत्पुनः ।\nकौतुकं स्थितमासीनमथ वा कारयेद्बुधः ।। १५१ ।।\n\nशयानं नाचरेदार्षं यथावस्थितमर्चयेत् ।\nनिर्दुष्टे कौतुकादौ तु पूज्यमाने तु विग्रहे ।। १५२ ।।\n\nनैव प्रवेशयेद्बेरमुत्कृष्टद्रव्यकल्पितम् ।\nनिकृष्टद्रव्यजं चापि पूज्यमानं न संत्यजेत् ।। १५३ ।।\n\nअर्च्यमाने कौतुकादौ विरूपे वर्णवर्जिते ।\nयुक्तेवा झर्झुराद्यैश्च ध्रुवेशक्तिं समर्प्य च ।। १५४ ।।\n\nनवीकृत्य पुनर्बिंबं संशोध्य स्थापयेत्पुनः ।\nकौतुकं चेदर्च्यमानं दैवाद्राजादिभिर्हृते ।। १५५ ।।\n\nतद्देशशुद्धिं कृत्वैव महाशान्तिं पुरोदिताम् ।\nकृत्वा न्यस्यात्र रत्नं वा सुवर्णं कूर्चमेव वा ।। १५६ ।।\n\nध्रुवाद्वा हृदयादर्क मण्डलाद्वा विधानतः ।\nदेवमावाह्य तत्काले पश्चाद्बेरं यथाविधि ।। १५७ ।।\n\nपूर्वद्रव्येण वोत्कृष्टद्रव्येणापि प्रकल्पयेत् ।\nकालापेक्षामकृत्वैव प्रतिष्ठां पूर्ववच्चरेत् ।। १५८ ।।\n\nमधूच्छिष्टक्रियाहीनं बेरमादाय वैष्णवम् ।\nशान्तिंहुत्वा रौद्रसौरपावकान् पुनराचरेत् ।। १५९ ।।\n\nअन्यालये स्थापितं तु ध्रुवं कौतुकमेव वा ।\nअन्यालये स्थापयेच्चेन्महाशान्तिं हुनेद्बुधः ।। १६० ।।\n\nवैष्णवांन्तु सुसंपूज्य ब्राह्मणान् भोजयेद्बहु ।\nतत्तत्थ्साने तु विधिना संस्थाप्यार्चन माचरेत् ।। १६१ ।।\n\nग्रामादीनामालयस्य नाशेबेरं तु तद्गतम् ।\nअन्यस्मिन्नालये स्थाप्य यथार्हं तु समर्चयेत् ।। १६२ ।।\n\nकृते तु पीठसंघाते बेरे त्ववनते क्रमात् ।\nदक्षिणादि भवेन्मृत्युरर्थनाशो ऽभिवर्धनम् ।। १६३ ।।\n\nपुत्रहानि स्तुन्दभेदे ध्यान्यानां तु विनाशनम् ।\nउरश्छिद्रेर्ऽथनाशश्च कृशे कार्श्यं भजेन्नरः ।। १६४ ।।\n\nस्थूले च महतीव्याधिर्दीर्घे ऽनायुष्यमेव च ।\nह्रस्वे ऽदुर्भिक्षमाप्नोति न्यूनाधिक्यसमुद्भवे ।। १६५ ।।\n\nअन्येष्वङ्गेषु हानिस्स्याच्छास्त्रोक्तं सम्यगाचरेत् ।\nध्रुवस्य स्थापनादर्वाक् प्राक्प्रतिष्ठाविधेस्तथा ।। १६६ ।।\n\nअनुक्तनिष्कृतिं वक्ष्ये कापिलेन घृतेन वै ।\nपद्माग्नौ वैष्णवं विष्णुसूक्तं सुक्तं च पौरुषम् ।। १६७ ।।\n\nश्रीभूदैवत्यमन्त्रांश्च जुहुयाद्व्याहृतीर्बुनः ।\nतत्तत्कर्मपुनः कुर्यादन्यथा निष्फलं भवेत् ।। १६८ ।।\n\nइति श्रीवैखानसे भगवच्छास्त्रे भृगुप्रोक्तायां संहितायां प्रकीर्णाधिकारे षड्विंशो ऽध्यायः।\n\nअथ सप्तविंशो ऽध्यायः\n\nप्रायश्चित्तम्\nआचार्यस्यर्त्विजां चैव पूजकस्य विशेषतः ।\nयथोक्तवरणे हीने शान्तिं कुर्याद्यथाविधि ।। १ ।।\n\nअब्जाग्नौ तु महाशान्तिं दशवारं हुनेत्ततः ।\nयथोक्तं वरणं कृत्वा पश्चात्कर्म समाचरेत् ।। २ ।।\n\nअङ्कुरार्पणकाले तु ब्रह्मादीनामथार्ऽचने ।\nहविर्निवेदने वापि हीने शान्तिं समाचरेत् ।। ३ ।।\n\nतद्दैवत्यं वैष्णवं च हुत्वा-भ्यर्च्य निवेदयेत् ।\nअङ्कुरार्पणहीने तु वैष्णवं विष्णुसूक्तकम् ।। ४ ।।\n\nपुरुषसूक्तं च ब्राह्मं च व्याहृतीश्च हुनेत्तथा ।\nपुनरप्यङ्कुरान् कृत्वा पश्चात्कार्यं समाचरेत् ।। ५ ।।\n\nकृत्वांकुरार्पणं पश्चान्नाचरेत्कर्म चेत्ततः ।\nराजराष्ट्रविनाशस्स्यान्महाशान्तिं समाचरेत् ।। ६ ।।\n\n\"क्षमऽस्वेति प्रणम्यैव पुनरङ्कुंमाचरेत् ।\nअक्ष्युन्मेषात्तु पूर्वं चेत्पीठसंघातकर्मणि ।। ७ ।।\n\nअलाभे चैव रत्नानां वैष्णवं विष्णुसूक्तकम् ।\nसूक्तं तु पौरुषं ब्राह्मं सौम्यं चैव तु व्याहृतिः ।। ८ ।।\n\nहुत्वा सुवर्णं बहुश स्तत्तत्थ्साने विनिक्षिपेत् ।\nअक्ष्युन्मेषणकाले तु गवादीनामसंभवे ।। ९ ।।\n\nदर्शनद्रव्यरूपाणां यथालाभं प्रगृह्य च ।\nतत्तद्द्रव्याधिदैवत्यं वैष्णवं जुहुयात्क्रमात् ।। १० ।।\n\nतत्तद्द्रव्यं च संपाद्य विधिवद्दर्शयेत्पुनः ।\nअक्ष्युन्मेषणहीने वा राहुसौरोदये ऽथ वा ।। ११ ।।\n\nअन्धकेचैव नक्षत्रे कृते चैवाक्षिमोचने ।\nसर्वनाशो भवेत्तस्माद्वैष्णवं विष्णुसूक्तकम् ।। १२ ।।\n\nनवग्रहादिमन्त्राश्च हुत्वाक्ष्युन्मीलनं चरेत् ।\nपञ्चगव्यादिषु द्रव्येष्वधिवासे विवर्जिते ।। १३ ।।\n\nहुत्वा वैष्णवमार्षञ्च विष्णुसूक्तं तथैव च ।\nजलाधिवासं त्रियहमेकाहं वापि कालयेत् ।। १४ ।।\n\nयज्ञालये महावेद्यां कृतायामप्रमाणतः ।\nअन्यदेशकृतायां वा विहीनायां च शोभनैः ।। १५ ।।\n\nतत्तद्देशाधिदैवत्यं वैष्णवं विष्णुसूक्तकम् ।\nश्रीभूदैवत्यं च हुत्वैव यथोक्तं पुनराचरेत् ।। १६ ।।\n\nध्रुवबेराक्षिमोक्षान्ते यदि बेरं न शोधयेत् ।\nविपरीते ऽपि वा हुत्वा वैष्णवं विष्णुसूक्तकम् ।। १७ ।।\n\nपुरुषसूक्तं रौद्रमार्षं वारुणं च पुनश्चरेत् ।\nअग्निकुण्डान्यविधिना कृतान्यालक्ष्य सत्वरम् ।। १८ ।।\n\nब्राह्मं सौम्यमथाग्नेयं विधिना कारयेत्ततः ।\nअप्रमाणेषु कूर्चादिष्वाज्यपात्र स्रुवादिषु ।। १९ ।।\n\nमिन्दाहुती च सावित्रं व्याहृतीश्च हुनेद्बधः ।\nपञ्चाग्निषु यथास्थानं प्रोक्षणोल्लेखने कृते ।। २० ।।\n\nमथिताग्नावलाभे तु प्राप्य चाचार्यमन्दिरम् ।\nअथ वा श्रोत्रियागारादाहृत्याग्निं समाचरेत् ।। २१ ।।\n\nनिधाय गार्हपत्येग्निमाघारं जुहुयाद्बुधः ।\nवैष्णवं भूमिदैवत्यमाग्नेयं च हुनेत्क्रमात् ।। २२ ।।\n\nतमग्निं वर्धयित्वातु दक्षिणाग्नौ प्रणीय च ।\nतत आहवनीयाग्नावावसध्ये ततः परम् ।। २३ ।।\n\nसभ्ये पद्मानले चैवं क्रमात्प्रणयनं चरेत् ।\nविपरीते प्रणयने तत्तन्मन्त्रविवर्जिते ।। २४ ।।\n\nवैष्णवं पावकं ब्राह्मंसौम्यं हुत्वा पुनश्चरेत् ।\nतत्तदग्निषु चाघारात्पूर्वं तेषामथान्तरा ।। २५ ।।\n\nनगच्छेद्यदि गच्छेत्तु तत्तद्दिक्पालदैवतम् ।\nवैष्णवं पावकं चेति प्रायश्चित्तं हुनैत्क्रमात् ।। २६ ।।\n\nउत्पन्ने मथिताग्नौ तु शान्ते तत्र प्रमादतः\nआदौ प्रणयनादर्वागथवाग्निषु सर्वशः शान्तिं यथोदितां कुर्यादग्नि सूक्तं सहस्रशः) ।\nतण्डुलैर् एकजातीयैर्द्विप्रस्थैः पाचयेच्चरुम् गव्यं च नवनीतं च लौकिकानलसंस्कृतम् ।। २७ ।।\n\nसंस्कारकाले संस्कुर्यात्तदग्निं मन्त्रवत्तदा ।\nआज्यस्थाल्यामथ चरौ मक्षिकादिः पतेद्यदि ।। २८ ।।\n\nतद्व्यपोह्यान्यदादाय प्राजापत्यं च पावकम् ।\nवैष्णवं च हुनेदाज्ये त्वलब्धे नूतने पूनः ।। २९ ।।\n\nव्यपोह्य दोषं तं दर्भैरुद्दीप्योत्पूय चाचरेत् ।\nआघारिते ऽग्नौ नष्टे तु \"अयं ते योनिऽ मुच्चरन् ।। ३० ।।\n\nआरोपयेच्च समिधं तद्भस्मनि यथार्हतः ।\n\"उद्बुद्ध्यऽस्वेति निक्षिप्य विधिना लौकिके ऽनले ।। ३१ ।।\n\nविच्छिन्नं मिन्दाहुती च वैष्णवं व्याहृतिपूर्वकम् ।\nपरिस्तरादिद्रव्याणां दाहे भेदे ऽथ नाशने ।। ३२ ।।\n\nपुनस्तत्तच्च संयोज्य महाव्याहृतिपूर्वकम् ।\nआग्नेयं मिन्दाहुती च वैष्णवं च हुनेद्बुधः ।। ३३ ।।\n\nपात्रे ऽनुक्ते स्रुवं पात्रं गृह्णीयाद्धोमकर्मणि ।\nहविर्विशेषे ऽनु क्तेतु घृतं वा सघृतं चरु ।। ३४ ।।\n\nद्रव्ये प्रमाणहीने तु कापिलेन घृतेन वै ।\nवैष्णवं विंशतिर्हुत्वा पश्चात्कार्यं समाचरेत् ।। ३५ ।।\n\nप्रायश्चित्तानले ऽनुक्ते छुल्ल्यां नित्यानले ऽपि वा ।\nक्रियाहीने विपर्यासे मन्त्राणां संकरे ऽपि वा ।। ३६ ।।\n\nवैष्णवं व्याहृतीश्चैव व्याहृत्यन्तं हुनेत्क्रमात् ।\nपुण्याहहीने पुण्याहमन्त्रान् द्वादशशो जपेत् ।। ३७ ।।\n\nवास्तुहोमविहीने तु तन्मन्त्रान् दशशो हुनेत् ।\nप्रायश्चित्तविशेषे यद्यनुक्ते वैष्णवं ततः ।। ३८ ।।\n\nविष्णुसूक्तं पौरुषं च सूक्तं हुत्वा समाचरेत् ।\nरत्नप्रतिनिधी रुक्मं धातूनां पारदं तथा ।। ३९ ।।\n\nबीजानां च यवाः प्रोक्ताः पूर्वालाभे परस्स्मतः ।\nरत्नानां प्रणिधिं गृह्य वैष्णवं विष्णुसूक्तकम् ।। ४० ।।\n\nदिग्दैवत्यं वैष्णवं च धातूनामथ तत्परम् ।\nबीजानां प्रणिधिं गृह्य वायव्यं वैष्णवं तथा ।। ४१ ।।\n\nहुने द्विंशतिवारं तु प्रत्येकं दोषशान्तये ।\nवस्त्रेलक्षणहीने वा युक्ते छेदादिना ततः ।। ४२ ।।\n\nतत्त्यक्त्वान्यं समाहृत्य श्रीदैवत्यं च वैष्णवम् ।\nअण्डजादिद्वलब्धेषु वस्त्रं प्रत्येकमाहरेत् ।। ४३ ।।\n\nवैष्णवं श्रीभूदैवत्यं हुत्वा कार्यं समाचरेत् ।\nप्रमाणहीनेषु पुनस्तोरणादिषु चात्वरः ।। ४४ ।।\n\nपृथग्द्वाराधिदैवत्यं जुहुयाद्विंशतिं बुधः ।\nदर्भरज्ज्वां विहीनायां हुनैदार्षं च वैष्णवम्, ।। ४५ ।।\n\nकुंभे प्रमाणहीने वा दोषयुक्ते ऽपि वा तथा ।\nवस्त्राभ्यां वर्णचिह्नैश्च हीने नात्रवसेद्धरिः ।। ४६ ।।\n\nयत्नेन तानि निक्षिप्य वैष्णवं विष्णुसूक्तकम् ।\nपुरुषसूक्तं ब्राह्मं च मुनिमन्त्रांश्च पावकम् ।। ४७ ।।\n\nजुहुयाद्दशकृत्वन्तु विप्राणां भोजनं चरेत् ।\nआचार्यदक्षिणान्दद्यात्सफलं भवति ध्रुवम् ।। ४८ ।।\n\nभिन्ने तु साधिते कुंभे वैष्णपं विष्णुसूक्तकम् ।\nपुरुषसूक्तं ब्राह्ममैन्द्रमाग्नेयं चार्षमेव च ।। ४९ ।।\n\nहुत्वा विंशतिकृत्वन्तु दद्यादाचार्यदक्षिणाम् ।\nब्राह्मणान् भोजयित्वैव संपूज्यैव च वैष्मवान् ।। ५० ।।\n\nअन्यत्कुंभं समाहृत्य पूर्ववत्साधयेद्बुधः ।\nस्पृष्टे तु साथिते कुंभे पतितैः कुक्कुटादिभिः ।। ५१ ।।\n\nतद्व्यपोह्यार्यदादाय पूर्ववत्साधयेत्तथा ।\nवैष्णवं विष्णुसूक्तं च पुरुषसूक्तं तथैव च ।। ५२ ।।\n\nब्राह्मं सौरमथाग्नेयमष्टाधिकशतं यजेत् ।\nआचार्यदक्षिणां दद्याद्वैष्णवान् पूजयेद्विधिः ।। ५३ ।।\n\nस्पर्शदुष्टे तथा बेरे स्नपनं शास्त्रतश्चरेत् ।\nपूर्वोक्तां निष्कृतिं कृत्वा पश्चात्कार्यं समाचरेत् ।। ५४ ।।\n\nन्रुवादीनामलाभेतु स्रुवेणैव हुनेद्धविः ।\nश्वकुक्कुटाद्यैस्संस्पृष्टे कुण्डे तं तं व्यपोह्य च ।। ५५ ।।\n\nकुण्डं तु पूर्ववत्कृत्वा कृत्वाघारं यथाविधि ।\nआग्नेयं वैष्णवं पञ्चवारुणं मूलहोमकम् ।। ५६ ।।\n\nशतशो जुहुयात्कुर्याद्ब्राह्मणानां च भोजनम् ।\nअलाभे समिधां कृह्य पालाशीर्वटसंभवाः ।। ५७ ।।\n\nआग्नेयं वैष्णवं ब्राह्मं हुत्वाकार्यं समाचरेत् ।\nदर्भान् कुशान्वा समिधो मासातीतान् प्रगृह्य च ।। ५८ ।।\n\nवारुणं वैष्णवं ब्राह्मं सौम्यमाग्नेयमेव च ।\nआदित्यं जुहुयाच्चैव दोष शान्तिर्भवेत्तथा ।। ५९ ।।\n\nदधि क्षीरं गृहीतं चेदाजं माहिषमेव वा ।\nवैष्णवं ब्राह्ममाग्नेयं सौरं च व्याहृतीर्हुनेत् ।। ६० ।।\n\nअनुक्तदेशादानीता मृदो वा वालुकास् तथा ।\nअग्निकुण्डार्थमाहृत्य वारुणं वैष्णवे हुनेत् ।। ६१ ।।\n\nआर्द्रं सधूमं दुर्गन्धं लेपयुक्तं सकण्टकम् ।\nजन्तुयुक्तं क्षिपेद्वह्नाविन्धनं तत्परित्यजेत् ।। ६२ ।।\n\nअन्यत्प्रक्षिप्य चाग्नेयं वैष्णवं व्याहृतीर्हुनेत् ।\nवस्त्रादिद्रव्ये दर्भेषु प्रपायां कूट एव वा ।। ६३ ।।\n\nदग्धायामग्निना ब्राह्मं वैष्णवं सौरमेव च ।\nआग्नेयं वैष्णवमिति प्रत्येकं दशशो हुनेत् ।। ६४ ।।\n\nकलशन्यासरचनाविपर्याने तु वैष्णवम् ।\nपङ्क्तीशदैवत्यं च हुनेत्ततश्शास्त्रवदाचरेत् ।। ६५ ।।\n\nस्नपने तु विपर्याने बेरस्य जुहुयाद्बुधः ।\nपञ्चवारुणमन्त्रांश्च वैष्णवं च यथाविधि ।। ६६ ।।\n\nशयने चेद्विपर्यासो वैष्णवं श्रीमहीमनून् ।\nकलशस्नानशयने प्रत्येकं दशशो हुनेत् ।। ६७ ।।\n\nहीने वा विपरीते वा तत्र हौत्रप्रशंसने ।\nब्राह्मं मुनीन्द्रमन्त्रांश्चहुनेत्पारिषदामपि ।। ६८ ।।\n\nअवाहनादावर्चायां विपरीते विवर्जिते ।\nवैष्णवं विष्णुसूक्तं च ब्राह्मं रौन्द्रं हुनेद्दश ।। ६९ ।।\n\nसर्वेषामुक्तहोमानां विपरीते विवर्जिते ।\nपद्माग्नौ वैष्णवं विष्णुसूक्तं सूक्तं च पौरुषम् ।। ७० ।।\n\nशयानमुद्धरेद्देवमकाले चाप्यमन्त्रकम् ।\nहुत्वा श्रीभूमिदैवत्यं चतुष्कृत्वन्तु शाययेत् ।। ७१ ।।\n\nहीने चाध्ययने सारस्वतमष्टाधिकं शतम् ।\nप्रायश्चित्तं च हुत्वैव यथाशास्त्रं समाचरेत् ।। ७२ ।।\n\nयथालाभं च गृह्णीयादलाभे षोडशर्त्विजाम् ।\nतन्त्रेण कारयेत्सर्वमेष शास्त्रविधिस्स्मृतः ।। ७३ ।।\n\nप्रतिष्ठायामुत्सवेवा तथान्यच्छुभकर्मणि ।\nकुर्वतां तु पुरश्चर्यामाचार्यस्य र्त्विजां तथा ।। ७४ ।।\n\nआस्नानाद्दीक्षितानां तु नाशौचःपरिकीर्तितः ।\nमोहादनुष्ठिताशौचाःपतन्तिनरके ऽशुचौ ।। ७५ ।।\n\nगृह्णीया त्संस्कृतांस्तान्वा पुनरन्यानथापि वा ।\nआचार्य स्थ्सापकादींस्तु भर्त्सनादिकमाचरन् ।। ७६ ।।\n\nवैष्णवं विष्णुसूक्तं च सूक्तं पौरुषमेव च ।\nब्राह्मं सारस्वतं हुत्वा ताननुज्ञाप्य चाचरेत् ।। ७७ ।।\n\nआचार्यदक्षिणाकाले ऽतीते हुत्वा तु वैष्णवम् ।\nमुनिमन्त्रञ्च जुहुयात्पृथगष्टोत्तरं शतम् ।। ७८ ।।\n\nयथोक्तदक्षिणां दद्यादर्थलोभं न कारयेत् ।\nब्राह्मणानामन्नदाने विहीने शान्तिमाचरेत् ।। ७९ ।।\n\nत्रियहं तु महाशान्ति स्तद्दोषविनिवारिणी ।\nहन्त्यल्पदक्षिणो यागः फलं दद्यात्सदक्षिणः ।। ८० ।।\n\nयज्ञस्य दक्षिणा जीवस्तस्माद्यत्नेन पालयेत् ।\nइयं तात्कालिकीज्ञेया भूमिमग्रे प्रदापयेत् ।। ८१ ।।\n\nअर्चकस्यार्चनार्धं च कुटुंबार्थं विशेषतः ।\nभूमिभोगमकल्प्यैव महाशान्तिं समाचरेत् ।। ८२ ।।\n\nअसंकल्पितवृत्तिस्तु देवावासो न वर्धते ।\nअर्चकः प्रणिधिर्यस्माद्राज्ञो राष्ट्रस्य कल्पते ।। ८३ ।।\n\nतस्मात्समाहितः कुर्याद्यथा पूजा न लुप्यते ।\nआपद्यपि च कष्टायां पूजामेतां न लोपयेत् ।। ८४ ।।\n\nयदैव लुप्यते पूजा येन केनापि हेतुना ।\nअग्रेर्ऽचकमियाद्दोष आर्द्रमेषो ऽपराध्यति ।। ८५ ।।\n\nतस्माद्दायेन भूम्यादि स्थिरदानेन सादरम् ।\nरूढाधिकार एवाग्रे प्रवर्तेतार्ऽचनेर्ऽचकः ।। ८६ ।।\n\nयस्मादर्चनहीने तु राजराष्ट्रादिसंक्षयः ।\nतद्ग्रामवासिनस्तस्माद्राजा राष्ट्रगता अपि ।। ८७ ।।\n\nभगवत्पूजनाहेतो रुपकुर्युः प्रयत्नतः ।\nआर्द्रापराधो भवति यस्माद्दोषेषु पूजकः ।। ८८ ।।\n\nतं वृत्तिकर्शितं दृष्य्वा राजा च ग्रामवासिनः ।\nसुखितं तं तथा कुर्युर्यथा देवस्तथार्चकः ।। ८९ ।।\n\nदत्वृत्तिमधिकां चापिन शङ्केयुरसूयवः ।\nयथार्हमुपयुञ्जीरन् स्वशक्तिं तत्सुखाय वै ।। ९० ।।\n\nप्रतिष्ठान्ते तु विधिवदर्चके त्वप्रकल्पिते ।\nआसुरी सा भवेदर्चा कर्ता नैवाप्नु यात्फलम् ।। ९१ ।।\n\nदेवेन सार्थमुद्दिष्टं यत्कुलं पूजकस्य तु ।\nतदतिक्रम्य पूजां तु कारयेदितरेण चेत् ।। ९२ ।।\n\nरौरवं नरकं याति कर्ता कारयिता च यः ।\nतस्मा त्सर्वप्रयत्नेन शास्त्रोक्तं परिपालयेत् ।। ९३ ।।\n\nश्वः कार्यमद्य कुर्वीत पूर्वाह्णे चापराह्णिकम् ।\nन हि प्रतीक्षते मृत्युः कर्तव्यो धर्मसंग्रहः ।। ९४ ।।\n\nन त्य क्तविभवो जातु भवेच्च विभवे सति ।\nयथाशक्ति प्रकुर्वीत विभवांश्च न लोभयेत् ।। ९५ ।।\n\nअलाभे कौतुकादीनां सुवर्णं न्यस्य वैष्मवम् ।\nविष्णुसूक्तं नृसुक्तं च वायव्यं दिगधीश्वरम् ।। ९६ ।।\n\nसभ्ये ऽन्तहोमहीने तु वैष्णवं पावकं तथा ।\nव्याहृतीश्च हुनेद्विद्वान् दशकृत्वस्समाहितः ।। ९७ ।।\n\nअग्निग्रहणहीने तु हुत्वा पूर्वोक्तनिष्कृतिम् ।\nश्रोत्रियावसथादग्निमाहृत्याघारवूर्वकम् ।। ९८ ।।\n\nनित्यहोमं च जुहुयात्ततः प्रभृति चाचरेत् ।\nध्रुवादावाहयेद्यस्मात्कौतुकादि चतुर्ष्वपि ।। ९९ ।।\n\nप्रमादात्कुंभतीर्थेन तेषामावाहने कृते ।\n\"इषेत्वेऽत्यादिना स्नाप्य शीघ्रं शुद्धेन वारिणा ।। १०० ।।\n\nअनुमान्य च देवेशं वैष्णवं विष्णुसूक्तकम् ।\nजुहुयात्पौरुषंसूक्तं ध्रुवादावाहयेत्पुनः ।। १०१ ।।\n\nअथनित्यार्चनायान्तु प्रायश्चित्तं प्रवक्ष्यते ।\nसूर्योदयाच्च मध्याह्नात्पूर्व मस्तमयादपि ।। १०२ ।।\n\nकवाटोद्घाटने हीने नित्याग्नौ वा महानने ।\nवैष्णवं धात्रादिदैवत्यं हुत्वा दौवारिकं तथा ।। १०३ ।।\n\nशीघ्रमुद्घाटयेद्द्वारं देवदेवं प्रणम्य च ।\nअमन्त्रकमथान्यैर्वा कवाटोद्घाटने कृते ।। १०४ ।।\n\nपूर्वोक्तं जुहुयाच्छान्तिं जपेद्द्वादशसूक्तकम् ।\nमार्जनादिषु हीनेषु निर्माल्येचाप्यशोधिते ।। १०५ ।।\n\nवैष्णवं वारुणं हुत्वा वायव्यं शान्तमेव च ।\nयथावत्कारयेत्सर्वं मन्त्रेणैव पुनर्गुरुः ।। १०६ ।।\n\nद्रव्यप्रतिनिधिस्तोयमलाभे तेन चाचरेत् ।\nदेवस्य स्नपने हीने वैष्णवे वारुणं हुनेत् ।। १०७ ।।\n\n\"अपो हिऽष्ठादिभिर्मन्त्रैस्स्नावयेन् निष्कृतिर्भवेत् ।\nपश्नान्नित्यं प्रकुर्वीत स्नानं नित्यार्चनोदितम् ।। १०८ ।।\n\nअशक्तौस्नापने प्रोक्ष्यं मन्त्रेण कुशवारिभिः ।\nवस्त्रादींश्च व्यपोह्यैव धौतवस्त्रं समर्पयेत् ।। १०९ ।।\n\nनित्यं स्नानमशक्यं चेद्विष्णुपञ्चदिनेषु वै ।\nस्नापयेद्देवदेवेशमिति केचिद्वदन्तिहि ।। ११० ।।\n\nध्रुवपीठेतु निर्माल्यं संशोध्य पुनरेव च ।\nपुष्पन्यासं प्रकुर्वीत ध्रुवे नित्यार्चनं भवेत् ।। १११ ।।\n\nपुष्पन्यासं विनाकुर्यात्कौतुकस्यार्चनं यदि ।\nवैष्णवं विष्णुसूक्तं च पुरुषसूक्तं तधैव च ।। ११२ ।।\n\nहुत्वा च विष्णुगायत्रीं पुष्बन्यासं क्रमाच्चरेत् ।\nसंबन्धकूर्चहीनेतु वैष्णवं मुनिमन्त्रकम् ।। ११३ ।।\n\nहुत्वासन्न्यस्य कूर्चं तु पश्चात्कार्यं समाचरेत् ।\nधात्राद्यर्चनहीने तु तद्दैवत्यं सवैष्णवम् ।। ११४ ।।\n\nहुत्वार्चयेद् धातृमुखान् तथा परिषदः क्रमात् ।\nउपचारविपर्यासे \"क्षमऽन्वेति प्रणम्य च ।। ११५ ।।\n\nअनुमान्यार्चयेद् देवं हीने चैव तु विग्रहे ।\nतद्देवतामनुं जप्त्वा वैष्णवं च विशेषतः ।। ११६ ।।\n\nपुनस्तदुपचारादि पूजये त्सर्वविग्रहैः ।\nउक्तद्रव्ये ष्वलब्धेषु पुष्पं तोयमथाक्षतम् ।। ११७ ।।\n\nगृहीत्वा चैव तत्सर्वं ध्यात्वा देवं समर्चयेत् ।\nअर्चाकाले ऽन्यकालं वा स्मये वा मूषिकादिभिः ।। ११८ ।।\n\nमरुता वापि विच्छिन्नमजस्रं दीपमादरात् ।\nद्विगुणं तु समुद्दीप्य सौरं रौद्रं च पावकम् ।। ११९ ।।\n\nवैष्णवं च तथाहुत्वा पुनरर्चनमाचरेत् ।\nतत्काले सर्वदीपानां नाशे दोषो महत्तरः ।। १२० ।।\n\nदेवं शुद्धोदकैस्स्नाप्य कुशोदैरभिषिच्य च ।\nपूर्वोक्तां निष्कृतिं हुत्वा द्विगुणं तु निदेवयेत् ।। १२१ ।।\n\nबहुदीपेषुचैकस्मिन्नष्टे तेनन दुष्यति ।\nमन्त्राणां स्खलने मूर्त्याप्रणवेन सहाचरेत् ।। १२२ ।।\n\nअर्चाकाले यवनिकाहीने चैव प्रजापतिम् ।\nवैष्णपं चैव हुत्वा तु पटं कृत्वार्ऽचयेत्पुनः ।। १२३ ।।\n\nवेददूषक पाषण्ड पापरोगान्वितैर्जनैः ।\nप्रतिलोमादिभिर्ल्मेच्छैरन्त्यजातिभिरेव च ।। १२४ ।।\n\nतत्काले दर्शने हुत्वा वैष्णवं ब्राह्ममेव च ।\nरौद्रं च पावकं हुत्वा व्याहृतीश्च ततोर्ऽचयेत् ।। १२५ ।।\n\nयदि चावरणाद्बाह्ये पञ्चाशद्दण्डकान्तरे ।\nमनुष्याणां मृतिस्स्यात्तदुद्धृत्यैवार्चयेद्धरिम् ।। १२६ ।।\n\nनैवार्चनं हविर्दानं ततः पूर्वं समाचरेत् ।\nध्रुवकौतुकयोः कुर्यात्पुष्पन्यासावसानकम् ।। १२७ ।।\n\nपश्चात्कालात्यये शान्तिं हुत्वा द्विगुणमर्चयेत् ।\nएककालार्चने हीने द्वितीये द्विगुणं चरेत् ।। १२८ ।।\n\nतृतीये त्रिगुणं कुर्यादेकाहेर्ऽचाविवर्जिते ।\nवैष्णवं विष्णुसूक्तं च पुरुष सूक्तं तथैव च ।। १२९ ।।\n\nहुनेच्छ्रीभूमिदैवत्यं द्व्यहे तु द्विगुणं भवेत् ।\nत्षहे त्रिगुणमेवन्तु द्वादशाहान्तमाचरेत् ।। १३० ।।\n\nअतीते द्वादशाहेतु संधायौपासनानले ।\nवैष्णवं विष्णुसूक्तं च पुरुषसूक्तं तथैव च ।। १३१ ।।\n\nआलये परिषद्देव मन्त्रान् हुत्वा च शक्तितः ।\nकलशैस्स्नाप्य देवेशमभ्यर्च्य हविरर्पयेत् ।। १३२ ।।\n\nमासं हीनेर्ऽचने कुर्यादालयाभिमुखे गुरुः ।\nसभ्याग्नौ वैष्णवं विष्णुसूक्तं सूक्तं च पौरुषम् ।। १३३ ।।\n\nहुत्वा श्रीभूमिदैवत्यं सर्वदैवत्यमेव च ।\nकलशैरष्टभिश्च त्वारिंशद्भिस्स्नापयेद्धरिम् ।। १३४ ।।\n\nविशेषेण हविर्दद्याद्द्वितीयेद्विगुणं तथा ।\nतृतीये त्रिगुणं चैवं वत्सरानन्तु वर्धयेत् ।। १३५ ।।\n\nअतीते वत्सरे चैवं पद्माग्नौ सप्तवासरम् ।\nमहाशान्तिं तु हुत्वैव कृत्वा वैष्णवपूजनम् ।। १३६ ।।\n\nब्राह्मणान् भोजयित्वैव शताष्टकलशैः पुनः ।\nसंस्नाप्य देवदेवेशं पुनस्थ्सापन माचरेत् ।। १३७ ।।\n\nअक्ष्युन्नेषाधिवासौ तु पुनस्थ्सापनकर्मणि ।\nहित्वान्यत्सकलं कर्म पूर्ववत्तु समाचरेत् ।। १३८ ।।\n\nहविर्हीने जनास्सर्वेतद्ग्रामस्थास्समीपगाः ।\nपीडिताः क्षुत्पिपासाद्यैर्भवेयुर्व्याधिता अपि ।। १३९ ।।\n\nतस्मादतिप्रयत्नेन हविस्सम्य ङ्निवेदयेत् ।\nहीने हविष्येक काले द्वितीये द्विगुणं भवेत् ।। १४० ।।\n\nतृतीये त्रिगुणं कुर्यादेकस्मिन् दिवसे गते ।\nवैष्णवं श्रीमहीमन्त्रान् मूर्ति होमं तथा हुनेत् ।। १४१ ।।\n\nदेवं शुद्धोदकैस्स्नाप्य प्रभूतं तु निवेदयेत् ।\nसोपदंशमपक्वं च शीतं पर्युषितं तथा ।। १४२ ।।\n\nपात्रान्तरेष्वनिक्षिप्तं सावशेषं च लङ्घितम् ।\nविवृतं स्रावितं चैव विकृतं दृष्टि दूषितम् ।। १४३ ।।\n\nअप्रोक्षितमथास्पृष्ट मगृहीतममुद्रितम् ।\nहविर्निवेदयेच्चेत्तु वैष्णवं श्रीमहीमनून् ।। १४४ ।।\n\nआग्नेयं वारुणं चैव वायव्यं दशशो हुनेत् ।\nद्विगुणं तु पुनःकृत्वा प्रभूतं तु निवेदयेत् ।। १४५ ।।\n\nनिवेद्य चाशुमिस्पृष्टं देवं संस्नाप्य मन्त्रतः ।\nवैष्णवं विष्णुगायत्रीं त्रयस्त्रिंशत्क्रमाद्धुनेत् ।। १४६ ।।\n\nजुहुयाद्विधिनाशान्तिं प्रोक्षणैरपि प्रोक्षयेत् ।\nपुण्याहं वाचयित्वैव द्विगुणं चार्चनं हविः ।। १४७ ।।\n\nव्रीह्यङ्गारतुषैर्युक्तेशर्करादिविमिश्रिते ।\nनिवेदिते तु हविषि मन्त्रेणाष्टाक्षरेण तु ।। १४८ ।।\n\nवैष्णप्या चैव गायत्षा मन्त्रैस्संस्तूय वैष्णवैः ।\n\"क्षमऽस्वेत्यनुमान्यैव प्रणमयैव च याचयेत् ।। १४९ ।।\n\nमक्षिकाद्यैर्जन्तुभिश्च केशाद्यैरपि दूषिते ।\nनिवेदिते तु हविषि शुद्धोदैस्स्नाव्यवै हरिम् ।। १५० ।।\n\nवैष्णवं विष्णुसूक्तं च श्रीभूदैवत्यमेव च ।\nअष्टोत्तरशतं हुत्वा द्विगुणं तु निवेदयेत् ।। १५१ ।।\n\nमहाहविषि चैतैन्तु संयुक्ते तत्र दूषितम् ।\nपुरुषाशनमात्रं तु व्यपोह्य तदनन्तरम् ।। १५२ ।।\n\nभस्मांभसाकुशै \"रापो हिरण्य पवमानऽकैः ।\nप्रोक्ष्य देवं सुसंप्रार्ध्य तद्गृहीत्वा निवेदयेत् ।। १५३ ।।\n\nपूर्वमर्कोदयात्पक्व मुपदंशमथो हविः ।\nकोष्णं चेदर्पयेत् प्रातरर्चनान्तेन दोषभाक् ।। १५४ ।।\n\nपूर्व मस्तमयात्पक्वं तथा सायं निवेदयेत् ।\nअसंस्कृतं तु तांबूलं लेपकेशान्वितं तथा ।। १५५ ।।\n\nजन्तुस्पृष्टं निवेद्यैव वैष्णवंश्रीमहीमनुन् ।\nहुत्वा संस्कृत्य तांबूलं पुनरन्यन्निवेदयेत् ।। १५६ ।।\n\nअर्चनांगेषु चान्येषु पदार्थेष्वेवमेव हि ।\nदूषितेष्वध हीनेषु तस्य तस्याधिदैवतम् ।। १५७ ।।\n\nमन्त्रं स वैष्णवं हुत्वा पुनरन्यैस्समर्चयेत् ।\nअलाभे चैव सर्वेषां पुष्पं तोयं प्रगृह्यच ।। १५८ ।।\n\nसंकल्प्यैव प्रतिनिधिं तत्तत्स्मृत्वा समर्चयेत् ।\nनित्यहोमे विहीनेतु वैष्णवं दशशो हुनेत् ।। १५९ ।।\n\nयथोक्तहोमं द्विगुणमाचरेत्तदनन्तरम् ।\nअग्निसंरक्षणे ऽशक्ता \"वयन्ते योऽनिमुच्चरन् ।। १६० ।।\n\nसमिध्यारोपयेत्कुण्डात्पश्चात्संस्थाप्य लौकिके ।\nन्यस्य \"चोपावरोऽहेतिप्रत्यहं जुहुयात्क्रमात् ।। १६१ ।।\n\nसुरर्षिमनुजानां तु बलं यस्मात्पृवर्धते ।\nतस्माद्बलिस्समाख्यातस्तदर्थं प्रत्यहं हरिम् ।। १६२ ।।\n\nउक्तद्रव्येषु चावाह्य त्रिषु कालेषु देशिकः ।\nअभ्यर्च्य भ्रामयेदेवमशक्तः कर्तुमुत्तमम् ।। १६३ ।।\n\nयथोक्तपात्रे निक्षिप्य बलिद्कव्यन्तु केवलम् ।\nतस्योपरि यथोक्तं तु बलिबेरं च विन्यसेत् ।। १६४ ।।\n\nशिरसा धारयन् पात्रं त्रिर्द्विर्वा सकृदेव वा ।\nदेने ततः परीयाच्च देवागारं प्रदक्षिणम् ।। १६५ ।।\n\nअथ हित्वा बलिद्रव्यं शिबिकादौ गजे ऽथवा ।\nअरोप्य याने विधिवत्कारयेच्च प्रदक्षिणम् ।। १६६ ।।\n\nप्रातर्भ्रमणहीने तु वैष्मवं सौरसौम्यकम् ।\nप्राजापत्यं च जुहुयाद्धीने चोक्तप्रदक्षिणे ।। १६७ ।।\n\nवैष्णवं गारुडं हुत्वा बलिभ्रमणमाचरेत् ।\nहीने प्रातर्बलौ कुर्यान्मध्याह्ने द्विगुणं बलिम् ।। १६८ ।।\n\nतथा हीने च मध्याह्ने रात्रौ त्रिगुणमाचरेत् ।\nएकाहे तु बलौ हीने नित्याग्नौ वा महानने ।। १६९ ।।\n\nवैष्णवं विष्णुसूक्तं च पुरुषसूक्तं तथैव च ।\nदिग्दैवत्यं च हुत्वा तु प्रदक्षिणनुथाचरेत् ।। १७० ।।\n\nदेवालङ्कारहीने तु श्रीदैवत्यं यजेद्बुधः ।\nछत्रपिञ्छाद्यलाभे तु वारुणं जुहुयात्तथा ।। १७१ ।।\n\nअलाभे चामरादीनां वायव्यं चैव हूयते ।\nदीपालाभे पावकं च व्याहृत्यन्तं यजेत्त्रयम् ।। १७२ ।।\n\nद्व्यहे तु द्विगुणं कुर्वात्त्षहे त्रिगुणमेव च ।\nद्वादशाहान्तमेवं स्याद्द्वादशाहे गते ततः ।। १७३ ।।\n\nऔपासनाग्निमाधाय वैष्णवं विष्णुसूक्तकम् ।\nपुरुषसूक्तं च श्रीभूमिदैवत्यं ब्राह्म मेव च ।। १७४ ।।\n\nरौद्रं दिग्देवतामन्त्रं हुत्वैव भ्रमणं चरेत् ।\nमाने ऽतीते तु पद्माग्नौ वैष्णवं विष्णुसूक्तम् ।। १७५ ।।\n\nनृसूक्तं पारमात्मीकमीङ्कारादीं स्तदालये ।\nपरिषद्देवमन्त्रांश्च हुत्वा भ्रमणमाचरेत् ।। १७६ ।।\n\nद्विमासे द्विगुणं कुर्यात्त्रिमासे त्रिगुणं चरेत् ।\nवर्धये द्वत्सरान्तं चाप्यतीते वत्सरे पुनः ।। १७७ ।।\n\nसभ्यं संसाध्य देवाभिमुखे वा दक्षिणे नलम् ।\nवैष्णवं विष्णुसूक्तं च सूक्तं पौरुषमेव च ।। १७८ ।।\n\nश्रीभूम्योश्चैव दैवत्यं सर्वदैवत्यमेव च ।\nहुत्वा चार्यं च संपूज्य बल्युद्धरणमाचरेत् ।। १७९ ।।\n\nपतिते ऽन्नबलौ भूम्यां भिन्ने जीर्णे च पूर्ववत् ।\nबलिमापाद्य हुत्वा च वैष्णवं गारुडं तथा ।। १८० ।।\n\nप्राजापत्यं तु विधिना ततः कुर्यात्प्रदक्षिणम् ।\nबल्युद्धरणकाले तु विघ्नश्चेदापतेत्तदा ।। १८१ ।।\n\nसौरं सौम्यं वैष्णवं च हुत्वा पुनरथाचरेत् ।\nपात्रालाभे हविःपात्रं हुनैदादाय वैष्णवम् ।। १८२ ।।\n\nप्रमाणहीने ऽन्नबलौ वैष्णवं च प्रजापतिम् ।\nजुहुयाद्दोषदुष्टे तु हविर्निष्कृतिमाचरेत् ।। १८३ ।।\n\nआवाहनं विना चान्नबलौ तु भ्रमणेकृते ।\nवैष्णवं विष्णुसूक्तं च पुरुषसूक्तं तथैव च ।। १८४ ।।\n\nहुत्वा श्रीभूमिदैवत्यं विधिना भ्रमणं चरेत् ।\nबल्यग्रखण्डे विधिना शान्ताय त्वनिवेदिते ।। १८५ ।।\n\nवैष्णवं मूर्तिमन्त्रं च हुत्वैव दशशः क्रमात् ।\nनिवेद्य विष्वक्चेनाय प्रदाय मुखवासनम् ।। १८६ ।।\n\nपुनश्च बल्युद्धरणं विधिना कारयेत्ततः ।\nअकृते बलिदाने तु प्राश्य पादोदकं हरेः ।। १८७ ।।\n\nप्रसादं चापि संप्राश्य पुनर्द्विगुणमर्चयेत् ।\nप्रवृत्तायां तु पूजायां हविर्दानान्तमेव च ।। १८८ ।।\n\nतीर्थप्रसाददानं वा पादुकाग्रहणं तथा ।\nनशस्तमन्यथा कृत्वा शान्तिहोमं समाचरेत् ।। १८९ ।।\n\nपूजान्ते पूजकात्पूर्वमन्यस्तीर्थादिकं पिबेत् ।\nप्रसादं वापि गृह्णीयात्तत्पूजा निष्फला भवेत् ।। १९० ।।\n\nमहाशान्तिं तथा हुत्वा पुनःपूजां समाचरेत् ।\nतीर्थं पुष्पं ततः क्षीरं गन्धं च तदनन्तरम् ।। १९१ ।।\n\nसर्वाण्वपि हवींष्यत्र नागवल्लीदलान्यपि ।\nयद्यन्निवेदितं देवे दद्यादग्रेर्ऽचकाय च ।। १९२ ।।\n\nअर्चकस्तु हरिस्साक्षाच्चररूपो यतस्स्मृतः ।\nनित्ये कर्मणि सर्वत्र पूजकं पूर्वमर्चयेत् ।। १९३ ।।\n\nआचार्य मर्चकं वाथ तथा नैमित्तिकेर्ऽचयेत् ।\nयद्यवैखानसो विप्रः कदापि हरिमन्दिरे ।। १९४ ।।\n\nसमिच्छेदग्रसन्मानं तद्देवस्य विमाननम् ।\nयजमानो विपन्नस्स्याद्राजराष्ट्रं विनश्यति ।। १९५ ।।\n\nअज्ञानादथ वा मोहादाचले दन्यथायदि ।\nद्विगुणं तु समभ्यर्च्य चान्यद्द्विगुण माचरेत् ।। १९६ ।।\n\nअशुचिर्वाप्यनाचारः सदावैखानस श्शुचिः ।\nपिता मृष्यति पुत्राणां विशङ्कं दोषसंचयम् ।। १९७ ।।\n\nपिता हि भगवान् विष्णुपुत्रास्स्युः पूजका हरेः ।\nतस्मात्तेषु न कुप्येत दीर्घमायुर्जिजीविषुः ।। १९८ ।।\n\nअतःपरं प्रवक्ष्यामि निष्कृतिं स्नपनाश्रिताम् ।\nनित्यं नैमित्तिकं काम्यं त्रिविधं स्नपनं भवेत् ।। १९९ ।।\n\nविषुवे चायनद्वन्द्वे स्नपनं नित्यमुच्यते ।\nचन्द्र सूर्योपरोगे यन्नैमित्तिकमिति स्मृतम् ।। २०० ।।\n\nशेषेषु स्नपनं यत्तत्काम्यं तु परिकीर्तितम् ।\nनित्यस्नापनहीने तु वैष्णवं विष्णुसूक्तकम् ।। २०१ ।।\n\nपुरुषसूक्तं वारुणं च दशकृत्वो हुनेत्पुनः ।\nस्नपनं विधिवत्कुर्यान्नि त्यस्नपन निष्कृतिः ।। २०२ ।।\n\nग्रहणे स्नपने हीने पूर्ववन्निष्कृतिं चरेत् ।\nकाम्ये च पूर्ववत्कृत्वा शुद्धोदैरभिषेचयेत् ।। २०३ ।।\n\nअन्यथा चेन्महादोषो यजमानो विनश्यति ।\nआलयात्पुरतश्चैव उत्तरे वा मनोरमे ।। २०४ ।।\n\nउत्तमं स्नपनागारमैशान्यां मध्यमं भवेत् ।\nपश्चिमे दक्षिणे चैवमधमं संप्रकीर्तितम् ।। २०५ ।।\n\nआग्नेय्यादिषु कोणेषु स्नपने वैष्णवं तथा ।\nविष्णुसूक्तं नृसूक्तं च दिगीशानां मनुं हुनेत् ।। २०६ ।।\n\nस्नपनं कारयेत्पश्चादेषा व्यत्यय निष्कृतिः ।\nसंध्याकालेतु संप्राप्ते निमित्तस्नपने तथा ।। २०७ ।।\n\nनैमित्तिकं समाप्यैव नित्यपूजं समाचरेत् ।\nअन्यथा वैष्णवं मन्त्रं शतवारं जपेत्सुधीः ।। २०८ ।।\n\nपूर्वरात्रौ प्रतिसरे हीने च शयने तथा ।\nवैष्णवं श्रीमहीमन्त्रान् हुत्वा सौदर्शनं तथा ।। २०९ ।।\n\nशय्याधिवासनं हित्वा बन्धयेत्कौतुकं पुनः ।\nएमबेरे कौतुके तु कर्तव्ये शयनं विना ।। २१० ।।\n\nबद्ध्वा प्रतिसरं सद्यस्स्नपनं सम्यगाचरेत् ।\nकृते ऽंकुरार्पणे हीने स्नपने वैष्णपं तथा ।। २११ ।।\n\nसौम्यं श्रीभूमिदैवत्यं वैघ्नं हुत्वाभिषेचयेत् ।\nविनांकुरार्पणं चाथ स्नापयेदिति केचन ।। २१२ ।।\n\nप्रमाणहीने ऽधिके वा पङ्क्तौ स्नानावटे ऽपि च ।\nवैष्णवं भूमिदैवत्यं पङ्क्तीशस्य मनुं यजेत् ।। २१३ ।।\n\nहीने शान्ताद्यर्चने च वैष्णवं शान्तमेव च ।\nपङ्क्तीशस्यार्चने हीने तन्मन्त्रं च जयादीकान् ।। २१४ ।।\n\nइन्द्राद्यर्चनहीने तु तन्मन्त्रं वैष्णवं हुनेत् ।\nकलशेष्वप्रमाणेषु वैष्णवं वायुदैवतम् ।। २१५ ।।\n\nआग्नेयं जुहुयान्मृत्सु हीनास्वत्र च वैष्णवम् ।\nभूदैवत्यं च जुहुयान्मृत्सु सर्वास्वयं विधिः ।। २१६ ।।\n\nपर्वतेष्यप्रमाणेषु वैष्णवं पावकं हुनेत् ।\nधान्येषु वैष्णवं चैव वायव्यं च हुनेद्बुधः ।। २१७ ।।\n\nअङ्कुरेषु विहीनेषु वैष्णवं गारुडं तथा ।\nजुहुयाद्व्याहृतीश्चैव यथार्हं संभरेत्पुनः ।। २१८ ।।\n\nवर्णहीनेष्वमानेषु मङ्गलेषु तु वैष्णवम् ।\nऐन्द्रं च जुहुयात्कुर्याद्यथार्हं संभरेदपि ।। २१९ ।।\n\nपञ्चगव्ये मन्त्रहीने विहीने योगकर्मणि ।\nजुहुयाद्वैष्णवं रौद्रं मन्त्रेणैव सुयोजयेत् ।। २२० ।।\n\nउक्तप्रमाणहीनेषु पञ्चगव्यादिषु क्रमात् ।\nप्रधानेषु जलैःपूर्व द्रव्याधिपमनुं तथा ।। २२१ ।।\n\nवैष्णवेनैव मन्त्रेण सह हुत्वा समाचरेत् ।\nप्राशनं प्रोक्षं वापि शास्त्रे ऽस्मिन् यत्र चोद्यते ।। २२२ ।।\n\nअयमेव विधिर्ज्ञेयः पञ्चगव्यस्य सर्वतः ।\nसाधिते कलशेभिन्ने त्वन्यमादाय पूर्ववत् ।। २२३ ।।\n\nआपूर्याभ्यर्च्य दशशो वैष्णवं जुहुयात्ततः ।\nकलशानां विपर्यामे तद्धृतेनैव चाप्लुते ।। २२४ ।।\n\nवैष्णवं द्रव्यदैवत्यं हुत्वा संशोध्य तत्पुनः ।\nशुद्धोदैस्स्नापयेच् चैव यथावच्च पुनर्न्यसेत् ।। २२५ ।।\n\nकृते तु कलशन्यासे श्वकाकादिभिरेव वा ।\nअस्पृश्यैर्वापि संस्पर्शे संसाध्यान्यत्तु पूर्ववत् ।। २२६ ।।\n\nशान्तिं वैष्णवमन्त्रांश्च हुत्वा कार्यं समाचरेत् ।\nकृमिकीटादिपतने तत्तद्द्रव्यं परित्यजेत् ।। २२७ ।।\n\nअन्यदादाय जुहुयाद्वैष्णवं द्रव्यदैवतम् ।\nरत्नालाभे वैष्णवं तु हुत्वा स्वर्णं तु निक्षिपेत् ।। २२८ ।।\n\nवस्त्रालाभे वैष्णवं च श्रीदैवत्यं च हावयेत् ।\nयथोक्तस्नपने हीने कथं चित्स्नपनं चरेत् ।। २२९ ।।\n\nअथ वा कारयेच् छुद्धस्नपनं वा विधानतः ।\nअत ऊर्ध्वं प्रवक्ष्यामि प्रायश्चित्तमथोत्सवे ।। २३० ।।\n\nकालादिभेदन्तेषां च लक्षणं च पुरोदितम् ।\nपुरस्कृत्य तिथिं केचित् केचिन्नक्षत्रपूर्वकम् ।। २३१ ।।\n\nसंकल्पयन्त्यवभृथं वरमृक्षापवर्गकम् ।\nअकृते नियते कालं कृते वानियते तथा ।। २३२ ।।\n\nकालोत्सवे महान् दोषस्तत्र कुर्यात्तुनिष्कृतिम् ।\nउत्सवात्पूर्वमुद्दिस्य महाशान्तिं त्षहं चरेत् ।। २३३ ।।\n\nविज्ञाप्य देवदेवेशं ततः कालोत्सवं चरेत् ।\nअन्यथा तु कृतं कार्यमकृतं स्यादसंशयम् ।। २३४ ।।\n\nअन्यस्मिन् वापि मासे तु न कुर्याद्यदि चोत्सवम् ।\nएष एव विधिः प्रोक्तः परस्मिन्वत्सरे कृते ।। २३५ ।।\n\nएवं त्रिवत्सरेभ्यस्स्यादत ऊर्ध्वं विशेषतः ।\nसप्ताहन्तु महाशान्तिं कृत्वा तूत्सव माचरेत् ।। २३६ ।।\n\nएवे द्वादशवर्षान्तं ततश्चस्थापनं पुनः ।\nतत्र देवो न रमते यो ऽसावुत्सव दैवतम् ।। २३७ ।।\n\nयत्र देवालये विष्णुस्थ्साप्यते प्रथमं ततः ।\nतेनैव कारयेत्सर्वमाचार्येणार्ऽचकेन च ।। २३८ ।।\n\nतदभावे तु तत्पुत्रैःपौत्रैस् तद्वंशजैस्तथा ।\nतन्नियुक्तैस् तदीयैर्वापूर्वाभावे परैश्चरेत् ।। २३९ ।।\n\nअन्यथा क्रियते चेत्तु यजमानो विनश्यति ।\nउत्सवाहस्सु हीनेषु प्रायश्चित्तं समाचरेत् ।। २४० ।।\n\nवर्धयेद्वैष्णवं कार्यं ह्रासयेन्न कदा चन ।\nप्रमादाद्वाप्यशक्तौ वा कृत्वा संप्रार्थयेद्धरिम् ।। २४१ ।।\n\nमहाशान्तिं तु हुत्वैव शेषं कुर्यात्प्रयत्नतः ।\nएष एव विधिर्वृद्धौ स तु श्रेयो ऽभिवृद्धिदः ।। २४२ ।।\n\nयदा त्ववभृथेदैवात्कृते विनिमयेन तु ।\nअसंकल्पितवत्कुर्यात्तत्र पूर्वोक्त निष्कृतिः ।। २४३ ।।\n\nप्रमादाद्बुद्धिपूर्वं वा तत्तद्वेलोत्सवादिषु ।\nअकृतेषु यथाशास्त्रं कृत्वा तन्त्रेण वैपुनः ।। २४४ ।।\n\nमन्त्रेण वा पुनस्सूक्ष्मं काले ऽवभृथमाचरेत् ।\nयज्ञस्यापभृथो ऽन्तस्स्यान्नोत्सवस्तदनन्तरम् ।। २४५ ।।\n\nअकृतोत्सवकार्याणि यथोक्तं पूर्वमाचरेत् ।\nनित्योत्सवं हरेः कुर्यान्नित्यश्री र्नित्यमङ्गलः ।। २४६ ।।\n\nहरिर्नारायणो देवो नालं देवा स्तमर्चितुम् ।\nआचार्ये यजमाने वा पूजके ऽन्यपदार्थिनि ।। २४७ ।।\n\nनष्टे सद्यस्तदान्यन्तु वरयित्वा समाचरेत् ।\nन दैवं प्रतिबध्नाति कार्यं यत्कर्म मानुषम् ।। २४८ ।।\n\nदेवेशमनुमान्याथ महाशान्तिं तु पद्मके ।\nसमृतो ब्रह्ममेधार्ऽहः पूतं तद्गात्रमुच्यते ।। २४९ ।।\n\nसर्वे पदार्थिनः प्रोक्ता गुरुपूर्वाःपदार्थिनः ।\nग्रामान्तरं प्रयाते तु दीक्षामध्ये पदार्थिनि ।। २५० ।।\n\nअस्पृश्यस्पर्शदोषेण सुरापानादिना तथा ।\nअनुक्तदोषैर्वा दुष्टे रोगाच्छौचाद्यसंभवे ।। २५१ ।।\n\nशावाद्याशौसयोग्ये वा शवानुगमने तथा ।\nवाहने दाहने चैव प्रेतान्नश्राद्धभोक्तरि ।। २५२ ।।\n\nश्राद्धस्य याजके श्राद्धशिष्टभोक्तरिभोक्तरि ।\nदोषस्स्याद्विधिना तत्र महाशान्तिमथाचरेत् ।। २५३ ।।\n\nश्राद्धकर्तिरि नो दोष स्तत्र दाता भवेत्सहि ।\nपरान्नेन मुखं दग्धं हस्तौ दग्धौ प्रतिग्रहात् ।। २५४ ।।\n\nपरस्त्रीभिर्मनोदग्धं ब्रह्मशापः कुतः कलौ ।\nदीक्षामध्ये नान्यदीक्षां गर्भदीक्षां विना चरेत् ।। २५५ ।।\n\nविधुरे यजमाने तु दीक्षितः पुरुषो भवेत् ।\nसदारो वा प्यदारोवा दीक्षितस्स्यात्कलत्रवान् ।। २५६ ।।\n\nदंपती यजमानो चेदयमभ्युदयो भवेत् ।\nअनग्निमत्यदारे वा गुरौ तं तु न दीक्षयेत् ।। २५७ ।।\n\nअन्यस्मिन् पदभाजी स्याद्यथासंभवमादरः ।\nवैधुर्यसंभवे त्वेषां मध्ये दुष्यन्ति नैव ते ।। २५८ ।।\n\nवत्सराशौचमितरच्चाशौचं न प्रवर्तते ।\nमातापित्रोर्मृतौ यत्तु प्रोक्तमभ्युदये पुनः ।। २५९ ।।\n\nध्वजारोहणहीने तु कृते निष्फल उत्सवः ।\nकृत्वैवारोहणं तस्माद्ध्वजस्योत्सवमाचरेत् ।। २६० ।।\n\nध्वजस्यारोहणं कृत्वा नाचरेद्यदि चोत्सवम् ।\nअज्ञानादर्थलोभाद्वामासे ऽ न्यस्मिन्त्समाचरेत् ।। २६१ ।।\n\nनकुर्याच्चेद्द्वितीये तु मासे कर्ता विनश्यति ।\nतस्मान्निष्कृतिमब्जाग्नौ हुत्वा तूत्सवमाचरेत् ।। २६२ ।।\n\nवैष्णवं विष्णुसूक्तं च नृसूक्तं चैव गारुडम् ।\nध्वाजं शान्तं च चक्रं च तथैवोत्सवदैवतम् ।। २६३ ।।\n\nव्याहृत्यन्तं च हुत्वा तु वैष्णवान् पूज्य चाचरेत् ।\nध्वजस्य लक्षणं वक्ष्ये येन मानेन कारयेत् ।। २६४ ।।\n\nविमानेन समं वाथ पादेनार्ऽधेन वाधिकम् ।\nपादेनार्धेन हीसं वा पञ्चधापि प्रकल्पयेत् ।। २६५ ।।\n\nजयश्रीकीर्तिविजयमङ्गलाख्याः प्रकीर्तिताः ।\nअर्धहीनं न कुर्वीत तदेवागतिकं भवेत् ।। २६६ ।।\n\nतस्माच्चहीनं नैव स्यादधिकं स्यात्तु शक्तितः ।\nअवक्रमृजुमन्येनासंबद्धं कीलितादिभिः ।। २६७ ।।\n\nश्लक्ष्णं मनोहरं दारु गृहीत्वाखण्डमुत्तमम् ।\nतं चतुर्दशधा कुर्याम्मालाग्रे तेन कारयेत् ।। २६८ ।।\n\nभागमेकं विहायाग्रे तत्र कुर्यात्त्रिमेखलाः ।\nमेखलानामथायामस्तद्भागेन समो भवेत्, ।। २६९ ।।\n\nत्रितालविस्तृतं कुर्याद्दण्डविस्तृतमेव वा ।\nअन्तरं च समं तेषां तिस्रः कुर्यात्तु यष्टिकाः ।। २७० ।।\n\nयष्टी द्वे पुरतः कुर्यात्पश्चादेका विधीयते ।\nसर्वत्र किङ्किणीनां तु कुर्याच्छतम शेषतः ।। २७१ ।।\n\nपश्चाच्छेषं त्रिधा कुर्याच्चतुर्धा वा ध्वजं बुधः ।\nअष्टाश्रं च षडश्रं च चतुरश्रं च वृत्तकम् ।। २७२ ।।\n\nमूलादारभ्य कुर्वीत चतुर्धा विहितं ध्वजम् ।\nत्रिधा कृते न कुर्यात्तु षडश्रं शेषमाचरेत् ।। २७३ ।।\n\nआद्यं भागं त्रिधा कृत्वा केचिदेवं प्रकुर्वते ।\nशिखरं शिर इत्याहुरर्धेन शिखरं भवेत् ।। २७४ ।।\n\nप्रमादात्पतितं गृह्य शिखरं स्थापयेद्विधिः ।\nस्पुटितेवाथ भिन्ने वा बिंबस्योक्तवदाचरेत् ।। २७५ ।।\n\nअधिष्टिते तु शिखरे द्विजैर्गृध्रादिभिस्सकृत् ।\nविष्ठादिकरणे वापि उषिते वा निरन्तरम् ।। २७६ ।।\n\nवास्तुहोमं च हुत्वैव पर्यग्निकरणं चरेत् ।\nएष एव विधिः प्रोक्तो विमानशिखरादिषु ।। २७७ ।।\n\nअधिष्ठानेन पादेन प्रस्तरेण च संयुतम् ।\nध्वजमूले त्विष्टकाभिर्वेदिं कुर्यान्मनोहराम् ।। २७८ ।।\n\nन तामप्यधितिष्ठेत नरो दीर्घं जिजीविषुः ।\nकिं पुनस्तत्र वक्तव्यमालयाद्यवरोहणे ।। २७९ ।।\n\nविमानं विष्णुरूपं स्यान्न तत्पादादिवा क्रमेत् ।\nधामप्रदक्षिणे पूर्वं कुर्यात्तत्र नमस्त्रियाः ।। २८० ।।\n\nन लङ्घयेद्ध्वजछायां प्रदक्षिणविधिं विना ।\nगोपुरस्य विमानस्य प्राकारस्यालयस्य च ।। २८१ ।।\n\nप्रमादादतिलङ्घ्यैव प्राणायामशतं चरेत् ।\nशिवदृष्टिं विष्णुवृष्ठं दुर्गायाः पार्श्वतो दृशम् ।। २८२ ।।\n\nविघ्नेशस्योर्ध्वदृष्टिं च तीक्ष्णमाहुर्मनीषिणः ।\nयावच्छावतरेच् छाया तावती दोषभूमिका ।। २८३ ।।\n\nदोषभूमिं परित्यज्य निवासं परिकल्पयेत् ।\nत्यागे संपत्समृद्धिस्स्यादन्यथा विपरीतकृत् ।। २८४ ।।\n\nरध्यादिभिर्यथा भूयादन्तरं तन्न दोषकृत् ।\nअथ वा शतदण्डान्तं त्यक्त्वान्वे वसतिं जगुः ।। २८५ ।।\n\nयावद्धामायतं दावत्पृष्ठं वा मुघमेव वा ।\nततोधिकं तच्च तच्च केचिदाहुर्मनीषिणः ।। २८६ ।।\n\nध्वजं नित्यमुशन्त्येके यत्रैको ह्यनवायिषु ।\nतत्रारोहणकर्मादि नेच्छन्ति परमर्षयः ।। २८७ ।।\n\nऔत्सवं ध्वजमास्थाप्य तत्र कार्यं प्रकुर्वते ।\nध्वजमेकं तु सर्वत्र केचिदाहुर्मनीषिणः ।। २८८ ।।\n\nअतः परं प्रवक्ष्यामि ध्वजदण्डे तु निष्कृतिम् ।\nप्रमादात्पतिते भूम्यां ध्वजे वातादिना दृढे ।। २८९ ।।\n\nअभग्ने वाथ भग्ने वा ध्वजं तत्र पूनः क्षिपेत् ।\nअभग्ने तं ध्वजं गृह्य कृत्वा मन्त्रेण तक्षणम् ।। २९० ।।\n\nअधिवासादिकं कृत्वा तत्थ्साने स्थापयेद्बुधः ।\nभग्ने ध्वजे न सग्राह्यस्तमप्सु विधिना त्यजेत् ।। २९१ ।।\n\nततो ऽन्यं ध्वजमादाय स्थापयेदविलंबितम् ।\nचोराद्यैर्बुद्धिपूर्वं वा पातिते पूर्ववद्विधिः ।। २९२ ।।\n\nतत्राधिकं प्रकुर्वीत शिल्पिभिस्तक्षणं पुनः ।\nअभग्नध्वजवत्कुर्यादन्यत्पूर्ववदत्वरः ।। २९३ ।।\n\nभागेनानुपयुक्तस्य ध्वजस्य त्याज्यतैव हि ।\nदुष्टभागस्य दानेन न कदाचित्परिग्रहः ।। २९४ ।।\n\nअथ वा सुदृडं गृह्य प्रतिष्ठां महतीं चरेत् ।\nदुष्टं भागं व्यपोह्यैव प्रमाणं लक्षयेत्पुनः ।। २९५ ।।\n\nप्रमाणमप्रमाणं वा ध्वजं नान्येन दारुणा ।\nसंयुतां वर्धितां कुर्यादेष सार्वत्रिको विधिः ।। २९६ ।।\n\nयन्तु ताम्रादिना कुर्याल्लोहेन कवचादिकम् ।\nबालालयं प्रकल्प्यैव तत्रकार्यं समाचरेत् ।। २९७ ।।\n\nस्थितमेव ध्वजं कुर्यान्न तु तं चालयेत्क्वचित् ।\nदग्धं ध्वजं परित्यज्य पुनरन्यं समाहरेत् ।। २९८ ।।\n\nध्वजे ऽन्त्यजातिभिस्स्पृष्टे महाशान्तिमथाचरेत् ।\nतैस्समीपमुपेतैन्तु सहस्राहुतिमाचरेत् ।। २९९ ।।\n\nपतिते वात्यया चैवं ध्वजस्य शिखरे तथा ।\nमेखलासु च तत्सर्वं नवीकृत्य यथाविधि ।। ३०० ।।\n\nध्वजदण्डे तु संयोज्य प्रतिष्ठां पुनराचरेत् ।\nध्वजस्य चलने चापि प्रमादाद्व्रश्चने तथा ।। ३०१ ।।\n\nभग्नाभग्न ध्वजस्योक्तनिष्कृतिं तु समाचरेत् ।\nएष एव विधिः प्रोक्तो दण्डेष्वन्वेषु सर्वतः ।। ३०२ ।।\n\nअशन्यादिनिपातेन धामन्यन्तरिते यदि ।\nदेवे नष्टे ध्वजे सुस्थे ध्वजस्याराधनं भवेत् ।। ३०३ ।।\n\nआलयं च पुनःकृत्वा तमेवाराधयेद्ध्वजम् ।\nनिरीक्ष्यत्रीणि वर्षाणि देवागारे त्वनिर्मिते ।। ३०४ ।।\n\nतत्र देवो न रमते तद्ध्वजं तु त्यजेत्सुधीः ।\nअथ वा यत्र कुत्रापि प्रतिष्ठाप्य समर्चयेत् ।। ३०५ ।।\n\nअथ वक्ष्ये ध्वजस्थानं यथाशास्त्रविनिश्चितम् ।\nपिठगोपुरयोर्मध्ये पञ्चभागं प्रकल्प्य च ।। ३०६ ।।\n\nपीठात्त्यक्त्या चतुर्भागं पञ्चमे ध्वजसंस्थितिः ।\nतत्संधौ तु प्रशस्तं स्याद्यथा संफवमाचरेत् ।। ३०७ ।।\n\nयदि प्राकारबाह्ये स्याद्ध्वजश्शास्त्रवदाचरेत् ।\nअनुक्तस्थाननिहितं तं च शास्त्रवदाचरेत् ।। ३०८ ।।\n\nअशक्तौ पुनरन्यं च प्राकारं कारयेत्क्रमात् ।\nदेवदृग्विषयं कुर्याद्ध्वजं लैवापरोक्षयेत् ।। ३०९ ।।\n\nयदा चान्यालयैर्वापि गोपुरादिभिरेव वा ।\nअभ्यन्तरं भवेच्चेत्तु छिद्रं कुर्यात्तु दृक्पथे ।। ३१० ।।\n\nवृक्षाद्यैःपतितैर्नष्टे चालिते ऽवनते ऽपि च ।\nतद्ध्यजं पूर्ववत्कुर्यात्त्रिमासाभ्यन्तरे ऽत्वरः ।। ३११ ।।\n\nकृम्यादिभिर्विहङ्गैर्वाकोटरादौ कृते ध्वजे ।\nकृत्वा बालालयं पश्चात्समीकृत्यार्चयेत्पुनः ।। ३१२ ।।\n\nरज्जुबन्धादिकरणे ध्वजस्यारोहणे कृते ।\nबालालयं न तत्र स्याद्वास्तुशुद्धिं समाचरेत् ।। ३१३ ।।\n\nप्राक्षयेत्पञ्चगव्यैस्तु ध्वजमन्त्रेण हूयते ।\nअत ऊर्ध्वं प्रवक्ष्यामि निष्कृतावर्चनक्रमम् ।। ३१४ ।।\n\nउक्तेन विधिना यत्र नष्टे दुष्टे ऽपि वा ध्वजे ।\nपुनस्थ्सापनपर्यन्तं कुर्याद्वेणुध्वजं शुभम् ।। ३१५ ।।\n\nअथ वा कारयेद्विद्वान् सुवर्णरजतादिभिः ।\nध्वजं तालोन्नतं स्थाप्य गर्भगेहे तु पूजयेत् ।। ३१६ ।।\n\nअधिवासादि तत्सर्वं प्रतिष्ठोक्तवदाचरेत् ।\nअचलो वेणुदण्डः स्याद्गर्भगेहे भवेच्चलः ।। ३१७ ।।\n\nउत्सवादौ तु सर्वत्र वेणुदण्डं समाचरेत् ।\nचलदण्डो वेणुदण्ड इति स्यादुत्सवेद्वयम् ।। ३१८ ।।\n\nउत्सवादौ प्रवृत्ते तु उक्तदोषे त्वयं विधिः ।\nध्वजस्थं गरुडं तस्मादवमुच्य समाहितः ।। ३१९ ।।\n\nनीत्वातु यागशालायां संस्थाप्य तु समर्चयेत् ।\nवेणुदण्डं प्रतिष्ठाप्य सद्यस्तस्मिन् प्रयोजयेत् ।। ३२० ।।\n\nमहाशान्तिं तथा कुर्यात्सहस्राहुतिमेव च ।\nवैष्णवं विष्णुदैवत्यं गारुडं ध्वाजमेव च ।। ३२१ ।।\n\nसौदर्शनं च कूश्माण्डान् शतमष्टाधिकं यजेत् ।\nतथैव दीपदण्डस्य भवेत्सर्वत्र चक्रमः ।। ३२२ ।।\n\nध्वजे नारोपयेद्दीपं दीपदण्डः पृथग्भवेत् ।\nतत्र दीपं समारोप्य न लभेत्फलमव्ययम् ।। ३२३ ।।\n\nध्वजे दीपं समारोप्य वैष्णवं शतशो यजेत् ।\nआपत्कल्पं प्रवक्ष्यन्ति ध्वजे दीपावरोहणम् ।। ३२४ ।।\n\nदीपयुक्ते ध्वजे नष्टे पूर्ववन्निष्कृतिं चरेत् ।\nवीशप्रतिष्ठाहीने तु ध्वजस्यारोहणे कृते ।। ३२५ ।।\n\nवैष्णवं विष्णुसूक्तं च नृसूक्तं ध्वाजमेव च ।\nगारुडं दशशो हुत्वा प्रतिष्ठां पुनराचरेत् ।। ३२६ ।।\n\nध्वजदेवस्य चक्रस्य शान्तनन्दीशयोस् तथा ।\nहीनेर्ऽचने वैष्णवं च तद्दैवत्यसमन्वितम् ।। ३२७ ।।\n\nहुत्वैव पुनरभ्यर्च्य पश्चात्कार्यं समाचरेत् ।\nभेरीताडनहीने च रौद्रं च व्याहृतीस्तथा ।। ३२८ ।।\n\nहुत्वा महाव्याहृतीश्च भेरीताडनमाचरेत् ।\nअर्चनादिषु सर्वत्र यत्र घण्टानिनादनम् ।। ३२९ ।।\n\nएष एव विधिः प्रोक्तः प्रायश्चित्तं समाचरेत् ।\nआरोपिते तु गरुडे हीने चैव निवेदने ।। ३३० ।।\n\nवैष्णवं ध्वंमेत्रौ च हुत्वा गारुडमेव च ।\nनिवेदयेत्तुद्विगुणं \"क्षमऽस्वेत्यनुमानयेत् ।। ३३१ ।।\n\nमुद्गान्ने तु तथा हीने वैष्णवं वायुदैवतम् ।\nआग्नेयमीङ्कारादींश्च गारुडं ध्वाजमेव च ।। ३३२ ।।\n\nहुत्वा यत्नेन बहुशो मौद्गिकं च निवेदयेत् ।\nवर्षवातातपैस्सम्यगुपघातादिसंभवे ।। ३३३ ।।\n\nविष्ठाद्युपहते चैव पक्षिणामसकृत्सकृत् ।\nरज्ज्वादित्रुटने चैव प्रमादात्पतने ऽपि च ।। ३३४ ।।\n\nपातिते बुद्धिपूर्वं वा अकाले ऽप्यवरोपिते ।\nशूद्राद्यैरनुलोमैर्वा स्पृष्टे ध्वजगते पटे ।। ३३५ ।।\n\nअशुचिं शोधयित्वान्यत्समीकृत्यासमीकृतम् ।\nउत्सवाधिपदैवत्यं षड्वारं जुहुयाद्गुरुः ।। ३३६ ।।\n\nगारुडं ध्वजमन्त्रं च सहस्तं चैव हूयताम् ।\nततश्शेषं समाप्येत विपरीतं न कारयेत् ।। ३३७ ।।\n\nप्रमादाद्बुद्धिपूर्वं वा पटे दग्धे ऽन्यमाहरेत् ।\nशान्तिं पूर्वोदितां कृत्वा प्रतिष्ठां पुनराचरेत् ।। ३३८ ।।\n\nअवरोहणमुद्वासन्तं च मन्त्रेण कारयेत् ।\nअवरोहणहीने तु मन्त्रेणोद्वासनं भवेत् ।। ३३९ ।।\n\nततश्शेषं प्रकूर्वीत अशक्ताववरोहणे ।\nअप्रमाणं पटं गृह्य महाशान्तिं समाचरेत् ।। ३४० ।।\n\nपुनरन्यं समादाय कर्मशेषं समाचरेत् ।\nहीने तु चोत्सवारंभस्नपने वैष्णवं तथा ।। ३४१ ।।\n\nविष्णुसूक्तं नृसूक्तं च वारुणं चैव हूयते ।\nशुद्धोददैर् अभिषाकस्स्यात्प्रायश्चित्तविधिस्स्मृतः ।। ३४२ ।।\n\nहीने कौतुकबन्धे तु वैष्णवं शान्तमेव च ।\nसौदर्शनं च हुत्वा तु कौतुकं बन्धयेत्पुनः ।। ३४३ ।।\n\nयज्ञागारे कुंभवेद्याहीने वाप्यधिके ऽपि वा ।\nवैष्णवं पावकं भूमिदैवत्यं च हुनेद्बुधः ।। ३४४ ।।\n\nतोरणानामलाभे तु हुनेद्दौवारिकान्मनून् ।\nहीनायां दर्भमालायामार्षं हुत्वेतराङ्क्रियात् ।। ३४५ ।।\n\nअलङ्कारविहीने तु श्रीदैवत्यं तधा हुनेत् ।\nप्रातर्बलिं तु निर्वाप्य हीने नित्योत्सवे तथा ।। ३४६ ।।\n\nवैष्णवं शान्तवीशौ च हुत्वा चोत्सवदैवतम् ।\nसायं कुर्यादुत्सवं तु द्विगुणं कारयेत्क्रमात् ।। ३४७ ।।\n\nसायं हीनं तु द्विगुणं प्रातरुत्सवमाचरेत् ।\nएककालोत्सवश्चेत्तु कृत्वा कालद्वयं बलिम् ।। ३४८ ।।\n\nसायाह्ने चोत्सवं कुर्यात्कालातीते ऽप्ययं विधिः ।\nदिग्देवतास्समावाह्य प्रथमे ऽहनि पूजयेत् ।। ३४९ ।।\n\nप्राच्यादि बलिदानं स्यादीशानान्तं प्रदक्षिणम् ।\nदेवाह्वाने व्यत्ययस्स्याद्व्यतीहारो ऽथ वा भवेत् ।। ३५० ।।\n\nपूर्वोक्तां निष्कृतिं कृत्वा द्विगुणं तु बलिं ददेत् ।\nब्रह्मणश्च दिगीशानां बलिदानं तु नैत्यिकम् ।। ३५१ ।।\n\nअदाने निष्कृतिं कृत्वा पूर्वोक्तं षड्गुणं बलिः ।\nचतुष्पथाधिदेवानां वृक्षादीनामथेच्छया ।। ३५२ ।।\n\nप्रथमावाहनादर्वाग्व्यत्यये पूर्वनिष्कृतिः ।\nप्रथमं वास्तुशुद्धिस्स्याद्य वै दीयते बलिः ।। ३५३ ।।\n\nअन्तं शुद्ध्यन्ति रथ्यास्ताश्शुर्ध्यन्ति समये पुनः ।\nअकृतायां वास्तुशुद्धौ दद्याद्रथ्यासु चेद्बलिम् ।। ३५४ ।।\n\nशान्तिं कृत्वातु पूर्वोक्तां वास्तुशुद्धिं पनर्बलिः ।\nअन्तश्शचे वास्तुनि तु न बलिभ्रमणं चरेत् ।। ३५५ ।।\n\nशवमुद्धृत्य पश्चात्तु पर्यग्नि करणं भवेत् ।\nअकाले बलिदानं स्यादसुरप्रीतिवर्धनम् ।। ३५६ ।।\n\nअकाले तु बलिं दत्वा काले तु त्रिगुणं बलिः ।\nबलिभ्रमणदेशस्स्याद्देवस्य भ्रमणाय हि ।। ३५७ ।।\n\nनान्यत्र चर्या देवस्य लघुप्रोक्षण मन्यथा ।\nन हि श्रद्धोत्सवे दोषमुशन्त्येनं स हीतरः ।। ३५८ ।।\n\nवास्तुवृद्धौ तथा ह्रासे ग्रामसीमानवीकृतौ ।\nअनुमान्य च देवेशं शताष्टकलशाप्लवः ।। ३५९ ।।\n\nकृत्वा सीमां विनिश्चित्य ततः कार्यं समाचरेत् ।\nअस्तरा चोत्सवं कुर्यात्सहस्रकलशाप्लवः ।। ३६० ।।\n\nदेवतावाहनं कृत्वा तथैवोत्सव माचरेत् ।\nदेवादीनां बलं यस्माद्वर्धते स बलिस्स्मृतः ।। ३६१ ।।\n\nश्वसूकरादिभिर्दुष्टैर्नभक्ष्यो बलिरुच्यते ।\nबलिभुग्वायसः प्रोक्तो गोमुख्या मेध्यजन्तवः ।। ३६२ ।।\n\nविपरीते महान् दोषस्तन्मन्त्रैर्हावयेच्छतम् ।\nबलिशेषं न शूद्रो ऽद्यादर्चको बलिशेषभाक् ।। ३६३ ।।\n\nबलावमन्त्रकं क्षिप्ते संक्षिप्ते विधिवर्जिते ।\nभक्षिते चानुलोमाद्यैःपूर्वोक्तां निष्कृतिं चरेत् ।। ३६४ ।।\n\nबलौ पर्युषिते ऽत्युष्णे तथा चैवानिवेदिते ।\nनिवेदनात्प्रागर्वाग्वादृष्टे शूद्रादिभिर्बलौ ।। ३६५ ।।\n\nपूर्वोक्तां निष्कृतिं कृत्वा सर्वत्र द्विगुणं बलिः ।\nदेवतावाहनं यत्र देशेप्राक् क्रियते ततः ।। ३६६ ।।\n\nतत्रैव बलिदानं स्याद्यावदुद्वासनं भवेत् ।\nमण्डलं च जलं कूर्चमाह्वानाधार उच्यते ।। ३६७ ।।\n\nरथ्यासु बलिदानाय पीठं शैलादिभिर्भवेत् ।\nबलिदानं तु गुप्तं स्यान्न तत्बश्यन्त्यवैदिकाः ।। ३६८ ।।\n\nतत्थ्सावं तु तिरस्कुर्यात्काले यवनिकादिभिः ।\nबलिप्रदानहीने तु वैष्णवं बलिरक्षकम् ।। ३६९ ।।\n\nहुत्वा तु निष्कृतिं कुर्याद्बलिदानं पुनस्तदा ।\nबलिद्रव्ये ऽथ वा पात्रे पतिते भूतले तथा ।। ३७० ।।\n\nभिन्ने नष्टे च पूर्वोक्तं हुत्वान्यं बलिमाहरेत् ।\nबलिदानं तु कृत्वैव भुतपीठे क्षिपेत्ततः ।। ३७१ ।।\n\nबलिशेषमनुक्ते तु स्थाने बुद्ध्या तु निर्वपेत् ।\nवैष्णवं चाक्षहमनुं वैष्वक्चेनं च गारुडम् ।। ३७२ ।।\n\nसौदर्शनं च हुत्वैव भूतपीठे बलि क्षिपेत् ।\nहविर्निवेदने हीनेहीने च द्विगुणार्चने ।। ३७३ ।।\n\nशान्तिं च वैष्णवं हुत्वा तथाभ्यर्च्य निवेदयेत् ।\nयथोक्तहोमे हीने तु वैष्णवं विष्णुसूक्तकम् ।। ३७४ ।।\n\nनृसूक्तं च त्रयस्त्रिंशत्कृत्वो हुत्वा हुनेत्पुनः ।\nचक्रवीशामितानां च कुंभस्थानामथापिवा ।। ३७५ ।।\n\nदेवानामर्चने हीने वैष्णवं विष्णुसूक्तकम् ।\nनृसूक्तं सान्तमन्त्रौ च गारुडं चाक्रमेव च ।। ३७६ ।।\n\nहुत्वा पुनस्समभ्यर्च्य विशेषेण निवेदयेत् ।\nदेवालङ्करणे हीने श्रीदैवत्यं च वैष्णवम् ।। ३७७ ।।\n\nहुद्वालङ्कारमासाद्य विधीना भूषयेद्गुरुः ।\nअलङ्कारेषु द्रव्येषु निर्यासं चन्दनं सुमम् ।। ३७८ ।।\n\nतद्धित्वान्यत्समादाय द्रव्यं प्रक्षाल्यमन्त्रतः ।\nपञ्चगव्यैस्समभ्युक्ष्य तेनालङ्कार उच्यते ।। ३७९ ।।\n\nनृत्ते गेये ऽथ वा हीने वैष्णवं रुद्रदैवतम् ।\nस्तोत्रहीने तथा ब्राह्मं हुत्वा सारस्वतं ततः ।। ३८० ।।\n\nभक्तबृन्दैः परिवृतौ हीनायां वारुणं तथा ।\nवैष्णवं शान्तदैवत्यं हीने पिच्छादिके तथा ।। ३८१ ।।\n\nवैष्णवं जुहुयात्तद्वद्धविरक्षमनुं ततः ।\nयानात्काले यागशालां देवे न प्रतिगच्छति ।। ३८२ ।।\n\nभवेन्नित्यार्चनं तत्र यत्रदेवो ऽधिवासितः ।\nध्रुवार्चनं यथा पूर्वं न तत्रास्ति व्यतिक्रमः ।। ३८३ ।।\n\nदेवं प्रत्यागतं दृष्ट्या पुनरन्योत्सवं चरेत् ।\nदिनव्यपाये कुर्याच्च तत्कालनियतोत्सवम् ।। ३८४ ।।\n\nअतीतमुत्सवं चापि तन्त्रेणात्र समाचरेत् ।\nतद्दिनेप्यप्रमादाच्चेद्भूयात्कालस्य यापनम् ।। ३८५ ।।\n\nन जह्या देवकुर्याच्च तत्कालोचितमुत्सवम् ।\nअत्र प्रमादेतु भवेत्पूर्वोक्तैव हि निष्कृतिः ।। ३८६ ।।\n\nदीक्षितो वस्त्रमाल्याद्यैः पञ्चागार्पितभूषणैः ।\nचरेन्नित्यं विशुद्धात्मा विपरीते तु दोषकृत् ।। ३८७ ।।\n\nदीक्षाङ्गस्य तु वस्त्रस्य तथा प्रतिसरस्य वा ।\nनाशे तत्र महान् दोषस्तदान्यत्पुनराहरेत् ।। ३८८ ।।\n\nसहस्रं विष्णुगायत्रीं हुत्वा शान्तिमथाचरेत् ।\nयावद्दीक्षाभवेत्तावद्दीक्षाङ्गस्य परिग्रहः ।। ३८९ ।।\n\nअन्तेतु तद्गताशक्तिस्स्वयमेवावहीयते ।\nअथ वा मोचनं कुर्यादिते के चिद्वदन्तिहि ।। ३९० ।।\n\nतत्र पूर्णाहुतिं कालं प्रवदन्ति विपश्चितः ।\nप्रतिष्ठान्ते तु सा दीक्षा भवेदुत्सवसंगता ।। ३९१ ।।\n\nन तत्र दीक्षासांकर्यं द्वयमेकत्र चेद्यदि ।\nअन्योन्यं कलहायन्ते यद्याचार्यादयःक्रतौ ।। ३९२ ।।\n\nमहाननर्थस्तत्र स्यात्प्रतिभूर्गुरुरत्र हि ।\nगुरुवाक्यं च राजाज्ञां सममाहुर्महर्षयः ।। ३९३ ।।\n\nदीक्षिते वर्तमाने तु नान्यं तत्र प्रवेशयेत् ।\nनह्येकस्मिन् भवेत्कार्य आचार्यद्वय संगतिः ।। ३९४ ।।\n\nप्रमादाद्बुद्धिपूर्वं वा कलहे क्षतजस्रुतिः ।\nक्षतानि वा भवेयुस्तं विसृज्यान्येन कारयेत् ।। ३९५ ।।\n\nन तस्य तु भवेद्दीक्षा महाशान्तिं तु कारयेत् ।\nस दीक्षितो भवेदेव पूर्वस्य प्कणिधिस्स हि ।। ३९६ ।।\n\nयावदाशौचसंक्रान्ति राशौचेत्वशुचिर्भवेत् ।\nपुनरन्यं समादाय शेषं पूर्ववदायरेत् ।। ३९७ ।।\n\nआदौ मध्ये तधान्ते च हीने ब्राह्मणभोजने ।\nत्रिवाकं तु महाशान्तिं हुत्वा ब्राह्मणभोजनम्, ।। ३९८ ।।\n\nद्विगुणं कारयेच्चैव वैष्णवानां तु पूजनम् ।\nपुनाति पूजितस्सद्यः पाप्मभ्यो वैष्णपस्सकृत् ।। ३९९ ।।\n\nअवैष्णवैश्च पाषण्डैरूढे देवे द्वनर्थकृत् ।\nतद्दोषशान्तये कुर्यात्सहस्रकलशाप्लवम् ।। ४०० ।।\n\nअवैष्णवकृतापूजा हन्ति पुण्यं पुरातनम् ।\nयानात्तु पतिते देवे शीघ्रमुद्धृत्य सादरम् ।। ४०१ ।।\n\n\"क्षमऽस्वेत्यनुमान्यैव शुद्धोदैरभिषिच्यच ।\nवैष्णवं विष्णुसूक्तं च नृसूक्तं सहितं क्रमात् ।। ४०२ ।।\n\nदिनाधिपस्य दैवत्यं हुत्वा चोत्सवमाचरेत् ।\nचक्रवीशाखमितादीनां बिंबाभावे पृथक् पृथक् ।। ४०३ ।।\n\nतण्डुलोपरिपात्रेषु कूर्चेष्वावाह्य मन्त्रतः ।\nतत्तद्रूपं तु संस्मृत्य समभ्यर्च्य विधानतः ।। ४०४ ।।\n\nहुत्वा च तत्तद्दैवत्यं पश्चादुत्सवमाचरेत् ।\nपतने तु तथैतेषामुद्धृत्यैव च पूर्ववत् ।। ४०५ ।।\n\nस्नापयित्वा हुनेत्तत्तद्दैवत्यं वैष्णवं तथा ।\nयानात्तु पतिते बिंबे हीनाङ्गे दोषगौरवे ।। ४०६ ।।\n\nपद्मानले महाशान्तिं हुत्वा तद्दोषशान्तये ।\nध्रुवबेरे समारोप्य तच्चक्तिं विधिना ततः ।। ४०७ ।।\n\nकौतुकं स्नापनं वाथ बलिबेरमथापि वा ।\nयथार्हं समलङ्कृत्य समावाह्य यथाविधि ।। ४०८ ।।\n\nसमभ्यर्च्योत्सवं कुर्यान्न तत्रस्याद्व्यतिक्रमः ।\nबेरान्तरस्यालाभे तु रत्नं वा काञ्चनं तथा ।। ४०९ ।।\n\nन्यस्य पात्रे समावाह्य समभ्यर्च्य दिने दिने ।\nमहाशान्तिं च हुत्वैव पुनरुत्सवमाचरेत् ।। ४१० ।।\n\nहीनाङ्गं च पुनर्बेरं संधानविधिना पुनः ।\nसंधाय चात्वरेणैव प्रतिष्ठां पुनराचरेत् ।। ४११ ।।\n\nपतने गायगादीनां श्रीदैवत्यं च वैष्णवम् ।\nवादकानां तु पतनै ब्राह्मं रौद्रं तथैव च ।। ४१२ ।।\n\nआचार्यादीनां तु पतने संक्षोभे च तथाकृते ।\nआर्षभं वैष्णवं तद्वद्ध्वजादीनां च पातने ।। ४१३ ।।\n\nध्वाजं च वारुणं चैव वायव्यं च हुनेद्विधिः ।\nवर्षधारासु वात्यायां विद्युद्व्रजसमाहतौ ।। ४१४ ।।\n\nकाले न चोत्सवं कुर्यात्कुर्याच्चेद्वैष्णवं तथा ।\nविष्णुसूक्तं नृसूक्तं च श्रीभूदैवत्यमेव च ।। ४१५ ।।\n\nहुत्वोत्सवं प्रकुर्वीत विपरीते तु दोषकृत् ।\nवीथ्यन्तरे वर्षधाराप्रवेशे ऽशनिगर्जिते ।। ४१६ ।।\n\nतृणपांसु समायुक्तवातस्पर्शे विशेषतः ।\nकलहध्वनिसंयुक्ते देवं संस्नाप्य मन्त्रवित् ।। ४१७ ।।\n\nवैष्णवं दिग्दैवत्यं च वारुणं वायुदैवतम् ।\nयद्देवादींश्च हुत्वैव पुनरुत्सवमाचरेत् ।। ४१८ ।।\n\nकलहे रुधिरस्रावे दाहे चाप्युत्सवे ततः ।\nवैष्णपं चाग्निदैवत्यं ब्राह्मं रौद्रं तथैव च ।। ४१९ ।।\n\nतद्दिनाधिपदैवत्यं जुहुयात्प्रार्थयेद्धरिम् ।\nआलयाभ्यन्तरे चैव शस्त्राद्यैर्मरणे सति ।। ४२० ।।\n\nतच्छीघ्रमपहायैव पद्माग्नौ जुहुयात्तथा ।\nमहाशान्तिं तद्दिनाधिदैवत्यं च विशेषतः ।। ४२१ ।।\n\nवीथ्यां चेन्मरहणादौतु तच्छीघ्रं तु व्यपोह्य च ।\nशान्तिहोमं च हुत्वैव पुनरुत्सवमाचरेत् ।। ४२२ ।।\n\nनाडिकाया अथार्याक्चेत्पुनरुत्सवमाचरेत् ।\nआलयस्याशीतिदण्डाभ्यन्तरे तु शवे सति ।। ४२३ ।।\n\nतत्रोत्सवं न कुर्यात्तु कुर्याच्चेत्स विनश्यति ।\nतच्छीघ्रमपहायेव प्रायश्चित्तं यथोदितम् ।। ४२४ ।।\n\nमहाशान्तिं पार्षदं च चहुत्वा चोत्सवमाचरेत् ।\nलगरे विधिरेषस्स्याद्ग्रामेनैष विकल्प्यते ।। ४२५ ।।\n\nअन्तश्सवेनैव कुर्यादुत्सवं ग्रामवृद्धये ।\nध्वजस्वारोहणादुर्ध्वं यावत्तीर्थदिनं भवेत् ।। ४२६ ।।\n\nअन्यात्सवं शुभं कर्म कुर्याच्चेदाभिचारिकम् ।\nतद्दोषशमनायैव वैष्णवं विष्णुसूक्तकम् ।। ४२७ ।।\n\nनृसूक्तं पार्षदं चैव हुत्वा विप्रांस्तु भोजयेत् ।\nतीर्थाहात्पूर्वरात्रौ तु हीने कौतुक बन्धने ।। ४२८ ।।\n\nशयने वा वैष्णवं च श्रीभूदैवत्यमेव च ।\nसौदर्शनं च हुत्वान्ते यथोक्तं तु समाचरेत् ।। ४२९ ।।\n\nतीर्थस्नाने तु कालस्यातीते हीने च वैष्मवम् ।\nवारुणं स्कन्ददैवत्यं हुत्वा चौक्तं समाचरेत् ।। ४३० ।।\n\nध्वजावरोहणे हीने तद्रात्रौ ध्वाजमेव च ।\nगारुडं वैष्णवं हुत्वा देवेशं प्रार्थयेद्गुरुः ।। ४३१ ।।\n\nअवरोहणकारे तु बलौ हीने विशेषतः ।\nध्वजदेवं सुसंपूज्य वैष्णवं विष्णुसूक्तकम् ।। ४३२ ।।\n\nतदालयस्थदेवानां मन्त्रांश्चैव विशेषतः ।\nहुत्वा देवेशमभ्यर्छ्य ध्वजं समवरोहयेत् ।। ४३३ ।।\n\nउत्सवान्ताप्लवेहीने वैष्णवं विष्णुसूक्तकम् ।\nपुरुषसूक्तं जयादीनश्च मूर्तिमन्त्राश्च हावयेत् ।। ४३४ ।।\n\nअत्रानुक्तेषु दोषेषु प्रायश्चित्तं भवेदिदम् ।\nवैष्णवं विष्णुसूक्तं च नृसूक्तं च तथैव च ।। ४३५ ।।\n\nहूयते विष्णुगायत्री सर्वपापप्राणाशिनि ।\nएवमष्टाविंशतिर्वा शक्तावष्टोत्तरं शतम् ।। ४३६ ।।\n\nइति श्रीवैखानसे भगवच्छास्त्रे भृगुप्रोक्तायां संहितायां प्रकीर्णाधिकारे सप्तविंशो ऽध्यायः।\n\nअथाष्टाविंशो ऽध्यायः।\n\nअथाष्टाविंशो ऽध्यायः। प्रायश्चित्तम्\n\nअथास्पृश्यस्पर्शनेतुप्रायश्चित्तं प्रवक्ष्यते ।\nसर्पमूषकमण्डूकमार्जारनकुलादिषु ।। १ ।।\n\nगर्भागारं प्रविष्टेषु विण्मूत्रादिविसर्जने ।\nव्यपोह्य तत्पञ्चगव्यैस्तथाब्लिङ्गाभिरेव च ।। २ ।।\n\nवैष्णवं विष्णुगायत्रीं शतमष्टोत्तरं जपेत् ।\nध्रुवं चै वाधितिष्ठत्सु विण्मूत्रादिविसर्जने ।। ३ ।।\n\nक्षिप्रं वस्त्रेण संशोद्य मार्जयित्वा कुशेन च ।\n\"आपो हिरण्यवर्णाऽभिः \"पापमानीऽभिरेव च ।। ४ ।।\n\nसंस्रोक्ष्य चार्चयेद्देवमन्यता विपरीतकृत् ।\nस्पर्शेतैरेव बिंबानां शुद्धोदैस्स्नापयेद्विधिः ।। ५ ।।\n\nउदक्यया सूतिकया रजकेनान्त्यजातिभिः ।\nप्रथमावरणे विष्टे चार्चास्थाने च पर्षदाम् ।। ६ ।।\n\nप्रविष्टे चाथ संस्पृष्टे दार्भेणोद्दीप्य वह्निना ।\nहुत्वा च वास्तु यज्ञेव पञ्चगव्यैस्समुक्ष्य च ।। ७ ।।\n\nकृत्वा पुण्याहमन्ते तु नित्याग्नौ जुहुयात्ततः ।\nदौवारिकमनुं चैव द्वारपालं च वैष्णवम् ।। ८ ।।\n\nबाङ्यावरणपक्षे तु मार्जनेनोपलेपनैः ।\nप्रोक्षणैर्वास्तुयज्ञेव शुद्धिर्भवति सर्वतः ।। ९ ।।\n\nअर्चाकाने तु दृष्टेषु चैतेषु विधिना हरिम् ।\nसंस्नाप्य पञ्चगव्यैन्तु शुद्धोदैस्स्नाप्य चात्वरः ।। १० ।।\n\nप्रोक्षणैः प्रोक्ष्य हुत्वा तु पूर्ववच्छार्चयेत्ततः ।\nएतेषु संप्रविष्टेषु चालयाभ्यन्तरे तथा ।। ११ ।।\n\nतत्स्पृष्टहविषां चैव प्रमादात्तु निवेदने ।\nशोधयित्वाथ तद्द्रव्यं यथाविधि विशेषतः ।। १२ ।।\n\nवास्तुहोमं च हुत्वाथ पर्यग्निकरणं चरेत् ।\nपञ्चगव्यैस्समभ्युक्ष्य पुण्याहमपि वाचयेत् ।। १३ ।।\n\nसंस्नाप्य कलशैर्देवं हुत्वा नित्यानले ततः ।\nवैष्णवं विष्णुसूक्तं च नृसूक्तं रौद्रमेव च ।। १४ ।।\n\nब्राह्मं च श्रीमहीसूक्ते ब्राह्मणान् भोजयेत्ततः ।\nस्पृष्टेतु चैतैर्बिंबेषु ध्रुवादिषु विशेषतः ।। १५ ।।\n\nकृत्वातु पूर्ववच्छुद्धिं वास्तुहोमं च कारयेत् ।\nपर्यग्निपञ्चगव्याभ्यां शोधयित्वा ततःपरम् ।। १६ ।।\n\nसंस्नाप्य कलशैर्देवमब्जाग्नौ विधिवत्तदा ।\nमहाशान्तिं च हुत्वैव प्रतिष्ठां पुनराचरेत् ।। १७ ।।\n\nशूद्राद्यैरनुलोमैश्च स्पृष्टं दत्वा हविस्ततः ।\nपञ्च गव्यैश्च शुद्धोदैर्देवं संस्नाप्य चादरात् ।। १८ ।।\n\nपुण्याहं कारयेत्पश्छाद्द्विगुणं तु निवेदयेत् ।\nमहापातकिभिश्चैव चण्डालै पुल्कसादिभिः ।। १९ ।।\n\nआलये संप्रविष्टे तु तत्स्पृष्ठे विनिवेदिते ।\nसप्ताहं महतीं शान्तिं हुत्वाब्जाग्नौ विधानतः ।। २० ।।\n\nसंस्नाप्य कलशैर्देवं प्रतिष्ठां पुनराचरेत् ।\nपुनश्चध्रुवबेरे वा बिंबेष्यन्येषु मन्दिरे ।। २१ ।।\n\nस्पृष्टेषु पूर्ववच्छुद्धिं कृत्वा द्विगुणमेव च ।\nहुत्वा तु महतीं शान्तिं संस्नाप्य कलशैर्विभुम् ।। २२ ।।\n\nप्रतिष्ठोक्तक्रमेणैव प्रतिष्ठां पुनराचरेत् ।\nपतिते चैव पाषण्डे चान्यतन्त्रेण दीक्षिते ।। २३ ।।\n\nप्रविष्टे गर्भगेहे तु वास्तुशुद्धिं विधाय च ।\nहुत्वा तु महतीं शान्तिं प्रतिष्ठां पुनराचरेत् ।। २४ ।।\n\nउक्तेष्वेतेषु सततं प्रथमावरणे तथा ।\nद्वितीये वा संचरत्सु मासे ऽतीते विशेषतः ।। २५ ।।\n\nमासमेकं महाशान्तिं हुत्वा कृत्वा विधानतः ।\nकर्षणादि पुनःकृत्वा प्रतिष्ठां पुनराचरेत् ।। २६ ।।\n\nतथा संवत्सरे ऽतीते त्यक्त्वा चावाहनादिकम् ।\nकौतुकादीन्त्सुसंरक्ष्य गर्भागारादि सर्वतः ।। २७ ।।\n\nवासयेद्गा विशेषेण मासे ऽतीते विशेषतः ।\nसर्वत्र शुद्धिं कृत्वातु हुत्वा मासत्रयं ततः ।। २८ ।।\n\nमहाशान्तिं तथा कृत्वा कर्षणादि पुनःक्रियाः ।\nबालालयं च संकल्प्य बिंबशुद्धिमाथाचरेत् ।। २९ ।।\n\nजलाधिवासनाद्यैश्च तथा वित्तानुसारतः ।\nअशीत्यधिकसाहस्रैस्संस्नाप्य कलशैर्हरिविम् ।। ३० ।।\n\nब्राह्मणान् भोजयित्वैव संपूज्यापि च वैष्णवान् ।\nबालालये प्रतिष्ठाप्य देवेशं विधिवत्ततः ।। ३१ ।।\n\nआलयं चैव सर्वत्र नवीकृत्य विशेषतः ।\nमहाप्रतिष्ठां कृत्वैव देवदेवं समर्चयेत् ।। ३२ ।।\n\nएतैस्संसर्गिणां स्पर्शे सूतिकाक्तैव निष्कृतिः ।\nस्पर्शे तत्संसर्गिणां च शुद्धिस्स्यात्स्नपनादिना ।। ३३ ।।\n\nततस्संसर्गिणां चैव न दोषः परिकथ्यते ।\nअशौमवद्द्विजस्पृष्टहविषां च निवेदने ।। ३४ ।।\n\nएकाहं तु महाशान्तिं हुत्वा संस्नाप्य चौदकैः ।\nपुण्याहं वाचयित्वैव पूर्ववच्च समर्चयेत् ।। ३५ ।।\n\nस्पृष्टेषु चाथ बिंबेषु कौतुकादिषु वा ध्रुवे ।\nपूर्ववन्महतीं शान्तिं हुत्वा संस्थापयेत्पुनः ।। ३६ ।।\n\nप्रविष्टे चालयाद्बाङ्ये सर्वत्र च यथार्हकम् ।\nगौरवं लाघवं ज्ञात्वा सर्वमूह्यैव कारयेत् ।। ३७ ।।\n\nखद्यैतपक्षिजातादिप्रवेशे चालयान्तरे ।\nस्पर्शने चैव बिंबानां कृत्वा पर्यग्नि पूर्ववत् ।। ३८ ।।\n\nसंशोद्य पञ्चगव्यैस्तु शुद्धोदैरभिषिच्य च ।\nप्रोक्षणैः प्रोक्ष्यनित्याग्नौ छुल्ल्यां वा वैष्णवं हुनेत् ।। ३९ ।।\n\nबिंबादीन् तत्समीपस्थान् संशोध्यैव च पूर्ववत् ।\nशुद्धोदैस्स्नाप्य पुण्याहं कृत्वोक्तं होममाचरेत् ।। ४० ।।\n\nपूर्वमुक्तेषु देशेषु श्वादीनां वा नृणामपि ।\nछेदने ताडने चैव रक्तस्रावे मृतौ तथा ।। ४१ ।।\n\nतद्व्यपौह्य च तद्देशशुद्धिं कृत्वा विधानतः ।\nवास्तुहोमं च हुत्वैव कलशैस्स्नाप्य सप्तभिः ।। ४२ ।।\n\nतद्दोषशमनार्थं च महाशान्तिं हुनेत्ततः ।\nअभ्यर्च्य पूर्ववद्देवं हविस्सम्यङ्नि वेदयेत् ।। ४३ ।।\n\nसंभूते त्वालयाद्बाह्ये कृत्वा पर्यग्नि पूर्ववत् ।\nदेवं शुद्धोदकैस्स्नाप्य शान्तिं हुत्वा विधानतः ।। ४४ ।।\n\nसंपूज्य वैष्णवांश्चैव पूर्ववत्सम्यगर्चयेत् ।\nदेवेशस्य शवे दृष्टे संस्नाप्य कलशैर्हरिम् ।। ४५ ।।\n\nवैष्णवं विष्णुसूक्तं च पौरुषं जुहुयात्ततः ।\nगजाश्वपशुमुखेषु प्रथमावरणे पुनः, ।। ४६ ।।\n\nमृतेषु तद्व्यपोह्यैव खनित्वा तादृशं स्थलम् ।\nवास्तुहोमं च हुत्वा तु शद्धोदैरभिषिच्य च ।। ४७ ।।\n\nवैष्णपं विष्णुसूक्तं च पौरुषं जुहुयाद्विधिः ।\nप्रस्वेदे रुधिरस्रावे रोदने जल्पने तथा ।। ४८ ।।\n\nहासे दृष्टे महाबेरे सत्सु धूमादिषु स्वतः ।\nआलयाभिमुखे ऽब्जाग्निं साधयित्वाथ वैष्णवम् ।। ४९ ।।\n\nविष्णुसूक्तं नृसूक्तं चर् इङ्कारान् पारमात्मिकम् ।\nहुत्वा संस्नाप्य देवेशं कलशैस्सप्तभिः क्रमात् ।। ५० ।।\n\nसमभ्यर्च्य हविर्दत्वा ब्राह्मणान् भोज्य सादरम् ।\nवैष्णवांश्च सुसंपूज्य दद्यादायार्यदक्षिणाम् ।। ५१ ।।\n\nतृणवल्मीककीटादावुत्पन्ने तत्र पूर्ववत् ।\nशान्तिं पूर्वोदितां हुत्वाभोजयित्वापि ब्राह्मणान् ।। ५२ ।।\n\nदेवं बालालये स्थाप्य नवीकरणमाचरेत् ।\nविमाने तु हठाद्भिन्ने पतिते वा विधानतः ।। ५३ ।।\n\nशान्तिं मासत्रयं हुत्वा कर्षणादि विधाय च ।\nबालालयं च संकल्प्य कृत्वा चाप्स्वधिवासनम् ।। ५४ ।।\n\nबिंबशुद्धिं तु कृत्वैव संस्नाप्य कलशैर्हरिम् ।\nअशीत्यधिकस्राहस्रैर्यथाविभवविस्तरम् ।। ५५ ।।\n\nब्राह्मणान् भोजयित्वैव संपूज्यैव तु वैष्णवान् ।\nदेवं बालालये स्थाप्य नवीकृत्यालयादिकम् ।। ५६ ।।\n\nसर्वत्र चाविशेषेण प्रतिष्ठां पुनराचरेत् ।\nतत्राशनिहते चैव मक्षिकादिफिरावृते ।। ५७ ।।\n\nसंस्नाप्य कलशैर्देवं पूजां कृत्वा विशेषतः ।\nप्रभूतं तु निवेद्यैव हुत्वा शान्तिं विधानतः ।। ५८ ।।\n\nब्राह्मणान् भौजयित्वैव पुनस्संधानमाचरेत् ।\nस्थूपिकीले विनष्टे तु विमानोपरि संस्थिते ।। ५९ ।।\n\nविमानकल्पवत्कृत्वा पुनस्संधानमाचरेत् ।\nअकाशे प्रतिसूर्यस्य दर्शने वैष्णवं तथा ।। ६० ।।\n\nसौरं च दशकृत्वन्तु हुत्वाभ्यर्च्य विशेषतः ।\nदिग्दाहे वैष्णवं दिग्दैवत्यमाग्नेयमेव च ।। ६१ ।।\n\nशिलावर्षे वारुणं च वैष्णवं त्रिश्चत्रिंशता ।\nअकाले शशिनः पूर्तौक्षये वा प्रतिदर्शने ।। ६२ ।।\n\nमहोत्पाते च महतीं हुत्वा शान्तिं विधानतः ।\nदेवं विशेषतो ऽभ्यर्च ब्राह्मणान् भोजयेत्ततः ।। ६३ ।।\n\nआलयाभ्यन्तरे बाह्यप्राकारे वा विशेषतः ।\nरक्तस्त्रीदर्शनेचैवं तं देशं परिशोध्य च ।। ६४ ।।\n\nदेवं विशेषतो ऽभ्यर्च्य हविस्सम्यङ्निवेदयेत् ।\nध्रुवबेरे कौतुकादौ स्पृष्टे चैव ध्रुवोदिताम् ।। ६५ ।।\n\nशुद्धिं जलाधिवासं च कृत्वा संस्थापयेत्पुनः ।\nगर्भालये तु सर्पादिदर्शने तद्व्यपोह्य च ।। ६६ ।।\n\nगोमयेनोपलिप्यैव गव्यैरभ्युक्ष्य पञ्चभिः ।\nऔपासनाग्निमाधाय वैष्णवं शान्तिमाचरेत् ।। ६७ ।।\n\nपुण्याहं वाचयित्वैव ब्राह्मणान् भोजयेत्ततः ।\nसर्पादौ तु मृते तत्र तद्व्यपौह्योपलिप्य च ।। ६८ ।।\n\nपञ्चगव्यैन्तु संप्रोक्ष्य वास्तुशुद्धिं विधाय च ।\nसंस्नाप्य कलशैर् देवं चतुर्विंशतिभिस्तदा ।। ६९ ।।\n\nएकाहं पैण्डरीकाग्नौ महाशान्तिं विधाय च ।\nध्रुवादिषु तु बिंबेषु मुहुस्स्पृष्टेषु तैस्तथा ।। ७० ।।\n\nदेवं शुद्धोदकैस्स्नाप्य महाशान्तिं विधाय च ।\nपुण्याहं वाचयित्वैव विशेषार्चनमाचरेत् ।। ७१ ।।\n\nमृते प्रासादबाह्ये तु तद्व्यपोह्य च पूर्ववत् ।\nप्रोक्षणैः प्रोक्ष्य च हुनेद्दिग्दैवत्यं च वैष्णदम् ।। ७२ ।।\n\nपाकस्थाने गोपुरादौ मृते सर्पे व्यपोह्य च ।\nउपलिप्य च नित्याग्नौ वैष्णवं च विशेषतः ।। ७३ ।।\n\nतत्थ्सानाधिपदैवत्यं दशशो जुहुयाद्विधिः ।\nआलयाभ्यन्तरे चैव सर्पत्रावरणे ऽपि वा ।। ७४ ।।\n\nमहावाते ऽविवृष्टौ वा शत्रुचोराद्युपप्लवे ।\nसंस्माप्य कलशैर्देवं वास्तुहोमं विधाय च ।। ७५ ।।\n\nपर्यग्नि पञ्चगव्याभ्यां शोधयित्वा विधानतः ।\nपुण्याहं वाचयित्वैव वैष्णवं विष्णुसूक्तकम् ।। ७६ ।।\n\nनृसूक्तं श्रीमहीमन्त्रान् ब्राह्मं रौद्रं विशेषतः ।\nप्राजापत्यं च हुत्वैव ब्राह्मणान् भोजयेद्विधिः ।। ७७ ।।\n\nअथ वक्ष्ये विशेषेण भयरक्षार्थनिष्कृतिम् ।\nचोरैरमित्रैरथ वा परचक्रेण संकुले ।। ७८ ।।\n\nलोहजप्रतिमानां च तिरोधानं प्रकल्पयेत् ।\nशुचौ देशे सुगुप्ते तु खनित्वा चावटं घनम् ।। ७९ ।।\n\nसिकताभिः प्रपूर्यैव कुशानास्तीर्य चोपरि ।\nअवटे ऽभ्यर्च्य भूदेवी \"मपो हिऽष्ठेति प्रोक्ष्य च ।। ८० ।।\n\nदेवागारं प्रविश्यैव यजमानयुतो गुरुः ।\nदेवदेवं प्रणम्यैव समभ्यर्च्यानुमान्य च ।। ८१ ।।\n\n\"यावत्कालं भयं भूयात्तावदीश जनार्दन ।\nहरिश्या सहित स्तत्र शयीधाऽ इति सन्मनुम् ।। ८२ ।।\n\nवीज्ञाप्य शक्तिं बिंबस्थां ध्रुवबेरे ऽवरोपयेत् ।\nबेराभावे तु हृदये समारोप्य विधानतः ।। ८३ ।।\n\n\"परं रंहऽ इति प्रोच्य पीठादादाय चात्वरः ।\n\"प्रतद्विष्णु स्तवतऽ इत्यवटे न्यस्य रक्षितम् ।। ८४ ।।\n\n\"यद्वैष्णवऽमिति प्रोच्य प्राक्छिरश्शाययेत्ततः ।\nअवटं सिकताभिर्वा मृदा वा पूर्व यत्नतः ।। ८५ ।।\n\nअच्छिद्रं सुदृढं कुर्यादवटं परिरक्षितम् ।\nपश्चादभ्यन्तरं गत्वा देवदेवं प्रणम्य च ।। ८६ ।।\n\nग्रथितं पञ्चदशभिर्दर्भैः कूर्चं प्रगह्य च ।\nद्वादशांगुलदीर्घन्तु जीवस्थाने निधाय च ।। ८७ ।।\n\nध्रुवबेरात्समादाय तत्कूर्चेर्ऽचनमाचरेत् ।\nबालालयं भवेच्छेत्तु अर्चापीठे विशेषतः ।। ८८ ।।\n\nकूर्चं सन्न्यस्य हृदयात्प्रणिध्यां विनिवेश्यच ।\nकूर्चं तु बिंबवत्स्मृत्वा मनसैवाक्षराणि तु ।। ८९ ।।\n\nतत्तत्थ्साने तु संस्कृत्य सन्न्यस्यावाह्य चार्चयेत् ।\nस्नपनादौ तु संप्राप्ते कुर्यादभ्युक्षणं बुधः ।। ९० ।।\n\nमासादूर्ध्वं तु तत्कूर्चं व्यपोह्यान्यं निधापयेत् ।\nकाले तु बिंबमुद्धृत्य संशोध्याम्लादिभिस्तदा ।। ९१ ।।\n\nपुण्याहान्तेकृते ऽस्पृश्य स्पर्शने त्वविलंबितम् ।\nकृत्वा जलाधिवासादीनङ्कुरार्पणपूर्वकम् ।। ९२ ।।\n\nआलयाभिमुखे वापि दक्षिणे वा मनोरमे ।\nप्रपायां मण्डपेकूटे यत्वाब्जाग्निं विधायच ।। ९३ ।।\n\nतदुत्तरे वास्तहोमं हुत्वाबिंबसमीपतः ।\nपर्यग्निकरणं कृत्वा गव्यैस्संशोध्य पञ्चभिः ।। ९४ ।।\n\nअब्जाग्नौ पश्चिमे भागे बिंबार्धाधिकविस्तृताम् ।\nभागोन्नतां यथालोभोन्न तां धान्यैर्विधाय च ।। ९५ ।।\n\nवेदिं मनोहरां चैव वासांस्यास्तीर्य पञ्च च ।\nसंस्नाप्य कलशैर्दिव्यैश्चतुर्दशभिरेव च ।। ९६ ।।\n\nपुण्याहान्ते प्रतिसरं बद्ध्वा कौतुकपूर्वकम् ।\nबेराणि देवीसहितं शाययेच्छयने शुभे ।। ९७ ।।\n\nअवताराणां तु शयनं पृथगेव विधीयते ।\nपरिषिच्य च पद्माग्नौ हौत्रशंसनमाचरेत् ।। ९८ ।।\n\nदेवेशस्य च देव्याश्च अवतारगणस्य च ।\nदक्षिणप्रणिधौ चैव पार्षदानामथोत्तरे ।। ९९ ।।\n\nआवाह्य कृत्वा निर्वापं हुनेदाज्याहुतीःक्रमात् ।\nवैष्णवं विष्णुसूक्तं च पुरुषसूक्तं तथैव च ।। १०० ।।\n\nगायत्री वैष्णवी चैव द्वादशाक्षरमेव च ।\nप्राजापत्यं मिन्दाहुती विच्छिन्नं जुहुयादयम् ।। १०१ ।।\n\nशान्तिहोम इति प्रोक्ता महाशान्तिं जगुःपरे ।\nषण्माने समतीते तु हुत्वा शान्तिं विशेषतः ।। १०२ ।।\n\nसक्तुलाजतिलापूपैराज्यमिश्रैस्तु वैष्णवम् ।\nविष्णुसूक्तं च प्रत्येकं शतशो जुहुयाद्विधिः ।। १०३ ।।\n\nश्वेतं रक्तं सरोजातमलाभे बिल्वकच्छदम् ।\nघृताप्लुतं तु वैष्णव्या गायत्षाजुहुयात्तथा ।। १०४ ।।\n\nसर्वदैवत्यमन्ते च जुहुयात्पारमात्मिकम् ।\nएनमेके महाशान्तिहोममाचक्षते बुधाः ।। १०५ ।।\n\nपश्चादप्यवताराणां तत्तन्मन्त्रं विशेषतः ।\nपृथगष्टोत्तरशतं हुत्वा रात्रिं नयेत्ततः ।। १०६ ।।\n\nस्नात्वा प्रभाते देवेशं प्रणम्य प्रणवेन तु ।\nबोधयित्वाभिवन्द्यैव \"करुणाब्धे क्षमस्य मे ।। १०७ ।।\n\nशतं सहस्रमयुतमसंख्येयं मुहुर्मुहुः ।\nकृतानामपराधानाऽमिति संप्रार्थ्य भक्तितः ।। १०८ ।।\n\nप्राचीन वस्त्रमाल्यादीन् द्यपोह्यन्यैर्विभूष्य च ।\nसर्ववाद्य समायुक्तं शाकुनं सूक्तमुच्चरन् ।। १०९ ।।\n\nतोयधारां पुरस्कृत्य गच्छेत्तु पुरतो गुरुः ।\nस्थापका देवमुद्धृत कृत्वा धामप्रदक्षिणम् ।। ११० ।।\n\nअभ्यन्तरं प्रविश्यैव स्थापयेयुश्च पूर्ववत् ।\nदेवपादौ गुरुस्स्पष्ट्वा वैष्णवं विष्णुसूक्तकम् ।। १११ ।।\n\nपौरुषं चात्मसूक्तं च जप्त्वा ध्यात्वा विधानतः ।\nध्रुवाद्वा हृदयाच्छक्तिं प्रणिध्यां तु निवेश्य च ।। ११२ ।।\n\nकृत्वाक्षराणां विन्यासमावाहनमथाचरेत् ।\nतदालयगतांश् चैव देवानन्यां त्समाह्वयेत् ।। ११३ ।।\n\nपुण्याहं वाचयेत्पश्चाद्यथोक्तं पूर्वमाचरेत् ।\nयजमानोपि शुद्धात्मा दद्यादाचार्यदक्षिणाम् ।। ११४ ।।\n\nपश्चादग्निं परिस्तीर्य शान्तिहोमं समाचरेत् ।\nयथाविभवविस्तारमुत्सवं स्नपनं चरेत् ।। ११५ ।।\n\nअशक्तस्स्नपनं कुर्यादन्यत्सर्वं च पूर्ववत् ।\nकूर्चादावर्चने हीने तन्निष्कृतिमथाचरेत् ।। ११६ ।।\n\nएवं चैद्वत्स रे ऽतीते पुनस्थ्सापनमाचरेत् ।\nअवतारविशेषस्य पृथक्कुर्यादितीतरे ।। ११७ ।।\n\nतेषां पुनःप्रतिष्ठा चेत्तत्तद्धोमं तु के चन ।\nइद्थं स्याद्भयरक्षार्थनिष्कृतिस्सर्वसिद्धिता ।। ११८ ।।\n\nअथ वक्ष्ये विशेषेण पुनर्बालालयं बुधाः ।\nमहाबेरे विमाने च पतिते जरिते तथा ।। ११९ ।।\n\nभिन्नेंगहीने निहते वात्ययाशनिनाथ वा ।\nवर्णक्षये स्थलभ्रंशे गर्भगेहस्य चान्यथा ।। १२० ।।\n\nपीठगर्भादिनाशे वा अस्पृश्यैर्वा प्रवेशने ।\nउन्नतस्थापनेच्छायां कुर्याद्बालालयं हरेः ।। १२१ ।।\n\nबालालये ऽभ्यर्च्यमाने संभूते स्थानसंकटे ।\nचण्डालाधिष्ठिते चैव स्थाननाशे ह्रदादिभिः ।। १२२ ।।\n\nअन्यत्र तूचिते देशे कृत्वा पूर्वोक्तमार्गतः ।\nकर्षणादिक्रियास्सर्वा बिंबमानीय चादरात् ।। १२३ ।।\n\nप्रतिष्ठाप्य तु तत्रैव कुर्यान्मूलालयं ततः ।\nबाह्ये चैव विमानस्य चाङ्गोपाङ्गक्षतौ तथा ।। १२४ ।।\n\nमक्षिकातृणवल्मीकपादपाद्यैर्विभेदने ।\nविना बालालयस्थानं शक्तिं गृह्य विमानगाम् ।। १२५ ।।\n\nतदङ्गदेवतानां च समारोप्य ध्रुवे पुनः ।\nनवीकृत्य विमानोक्तप्रतिष्ठां पुनराचरेत् ।। १२६ ।।\n\nअकृत्वा देवतारोपं महाबेरे विशेषतः ।\nविमानं नाधितिष्ठेत सर्वत्रायं विधिस्स्मृतः ।। १२७ ।।\n\nविमानध्रुवयोर्नाशे युगपत्तत्रनिष्कृतिः ।\nकौतुकादीन् प्रतिष्ठाप्य विहाय प्रार्थनामनुम् ।। १२८ ।।\n\nबालालयं प्रकल्प्यैव विधिना तत्र चार्चयेत् ।\nतस्य काले ऽप्यतीते तु तदा तत्र न दोषकृत् ।। १२९ ।।\n\nयस्याङ्गस्य भवेद्धानिस्तत्र बालालयं भवेत् ।\nकृत्वा तस्य तु संस्कारं यथोक्तं तत्पुनश्चरेत् ।। १३० ।।\n\nकौतुकादिविनाशे च दोषयुक्ते ध्रुवे तथा ।\nविमाने च तथा दुष्टे कृत्वा बालालयं पुनः ।। १३१ ।।\n\nयथालाभेन मानेन बिंबमाहृत्य दारवम् ।\nप्रतिष्ठाप्याद्यतरुणालयोक्तविधिना ततः ।। १३२ ।।\n\nकौतुकादींश्च संकल्प्य प्रतिष्ठाप्यार्चयेत्क्रमात् ।\nअलाभे कौतुकादीनां दोषयुक्ते तु दारवे ।। १३३ ।।\n\nबिंबमस्यं समाहृत्य प्रतिष्ठाप्यैव दारवम् ।\nतद्बेरं विधिवत्त्यक्त्वा कृत्वा मूलालये पुनः ।। १३४ ।।\n\nविधिना मूलबेरं तु प्रतिष्ठाप्य समर्चयेत् ।\nबालालयस्य संस्थानं वक्ष्ये मूलालयस्य तु ।। १३५ ।।\n\nमध्यसूत्राद्दक्षिणे च प्रथमावरणे तथा ।\nद्वितीयावरणे वाथ मण्टपादौ मनोरमे ।। १३६ ।।\n\nयत्रावकाशस्तत्रैवं बालागारं प्रकल्पयेत् ।\nद्वितीयावरणादूर्ध्वं न बालागारकल्पनम् ।। १३७ ।।\n\nएकादि तु त्रिहस्तान्तं विस्तारं तु विधीयते ।\nअध्यर्धं चैव पादोनमुत्सेधं द्विगुणं तु वा ।। १३८ ।।\n\nउत्सेधं पञ्चधा कृत्वाधिष्ठानं चैकमंशकम् ।\nभित्त्युच्चं द्व्यंशमथ च द्व्यंशं तु शिखरं मतम् ।। १३९ ।।\n\nलुपोपरे तृणाच्छन्नं मृण्मयं कारयेत्सुधीः ।\nभित्तिविष्कंभमानं स्यान्मूलालयसमं तथा ।। १४० ।।\n\nद्विगुणं चतुर्गुणं कृत्वा यच्छिष्टं विधिना कृतम् ।\nनालीगृहं भवेद्विन्द्यात्तमेव तरुणालयम् ।। १४१ ।।\n\nमण्डपादिषु चेद्भित्त्या सह तस्य यथार्हकम् ।\nनालीगृहं मण्डपेन प्रमुखे रहितं तु वा ।। १४२ ।।\n\nसहिते तु समं कुर्यात्त्रिपादं चार्धमेव वा ।\nपूर्वापरयुतं वाथ दक्षिणोत्तरमायतम् ।। १४३ ।।\n\nसमं वा तरुणागारं शिल्पशास्त्रोक्तवच्चरेत् ।\nपञ्चविंशतिभागं तु कृत्वा गर्भालयं ततः ।। १४४ ।।\n\nमध्ये ब्राह्मं पदं चैकं परितो ऽष्टौ तु दैविकम् ।\nमानुषं तस्य परितः पदान्यन्यानि षोडश ।। १४५ ।।\n\nकौतुकं ब्रह्मणस्थ्साने स्थापयेदुत्तमं भवेत् ।\nदैविके मानुषे स्थाप्य मध्यमं चाधमं भवेत् ।। १४६ ।।\n\nत्रीणि तु स्नपनादीनि बेराणि स्थापयेत्सदा ।\nअन्त्ययोरेव नान्यत्र स्थानभेदः प्रशस्यते ।। १४७ ।।\n\nप्राणस्थानेतु पीठं स्याद्रम्यमेकत्रिमेखलम् ।\nयथालाभायतं तद्वद्विस्तारो त्सेधसंयुतम् ।। १४८ ।।\n\nरत्नन्यासविहीनं वा कृत्वा विभवविस्तरात् ।\nआलयाग्रे ऽथ वा बालागाराग्रे पूर्ववद्बुधः ।। १४९ ।।\n\nयागशालां तु कृत्वैव तोरणादीन्विधाय च ।\nसुभृत्यैव च संभारानृत्विजोवरयेत्क्रमात् ।। १५० ।।\n\nशालामध्ये प्रकल्प्यैव शय्यावेदिं मनोहरम् ।\nचतुरश्रां पादहीनामर्धहीनां विशेषतः ।। १५१ ।।\n\nतद्भित्त्यातु समां तत्तुरीयांशोत्सेधसम्मित्ताम् । पञ्चत्रीनथवै काग्निं संकल्प्यैव च पूर्ववत्।।। १५२ ।।\n\nपर्यग्नि पञ्चगव्याभ्यां संशोध्य विधिना ततः ।\nबालागारं यज्ञशालां पुण्याहमपि वाचयेत् ।। १५३ ।।\n\nहुत्वाग्निकुण्डेष्वाघारं प्रधानाग्निं समिन्ध्य च ।\nगायत्रीं वैष्णवीं चैव वैष्णवं विष्णुसूक्तकम् ।। १५४ ।।\n\nपौरुषं चैकाक्षरादि श्रीभूसूक्तं च वारुणम् ।\nपञ्चमन्त्रान् जयानभ्यातानान् राष्ट्रभृतस्तथा ।। १५५ ।।\n\nमिदाहुती च विच्छिन्नमृद्धिं वैष्णवसंयुतम् ।\nप्रत्येकं प्रतिमन्त्रं च हुत्वां च समनन्तरम् ।। १५६ ।।\n\nश्वेताब्जं विष्णुगायत्षाघृताक्तं बिल्वपत्रकम् ।\nहुनेदष्टोत्तरशतं सर्वदोषविनाशनम् ।। १५७ ।।\n\nरात्रिपूजावसाने तु देवमभ्यर्च्य यत्नतः ।\nहविर्निवेद्य तां शक्तिं कौतुकादिषु संगताम् ।। १५८ ।।\n\nमहाबेरे समारोप्य कुंभमाहृत्य पूर्ववत् ।\nतन्तुना परिवेष्ट्यैव \"शुची वो हव्यऽमन्त्रतः ।। १५९ ।।\n\nप्रक्षाल्योत्पवनं कृत्वा \"धारास्विऽति च मन्त्रतः ।\nअद्भिरापूर्याभिमृश्य \"इदमापश्शिवाऽ इति ।। १६० ।।\n\nवस्त्रयुग्मेन चावेष्ट्य नवरत्नादि विन्यसेत् ।\nउच्चार्यविष्णुगायत्रीं तत्र कार्यं समाचरेत् ।। १६१ ।।\n\nततो ऽभ्यन्तरमाविश्य देवाग्रे धान्यमण्डले ।\nसन्न्यस्य कुंभमासित्वा देवाग्रे तूत्तरामुखः ।। १६२ ।।\n\nसमाहितो हरिं ध्यायन् प्रार्थयेन्मन्त्रमुच्चरन् ।\n\"अनर्हमेतत्त्वद्गेहं जीर्णं तूर्णं व्यपोह्य च ।। १६३ ।।\n\nकिञ्चित्कालं च देवेश त्वयात्र स्थीयतां विभो ।\nयावद्वयं नवं कृत्वा प्रतिष्ठां कारयामहे ।। १६४ ।।\n\nप्रसादं कुरु तावत्त्वमस्मिन् गेहे जगत्पतेऽ ।\nइत्युक्त्वाब्दमथ द्वौत्रीन् संकल्प्यावधिमादरात् ।। १६५ ।।\n\nदेव्यादिसहितं देवमावाह्यांभसि कुंभके ।\nआचार्यश्शिरसा कुंभं धारयन्नग्रतस्त्वियात् ।। १६६ ।।\n\nतदनु स्थापकाबिंबन्यादाय स्नपनावटे ।\nयज्ञालये प्रतिष्ठाप्य चतुर्दशभिरेव च ।। १६७ ।।\n\nकलशैस्स्नाप्य वस्त्राद्यैरलङ्कृत्य समर्च्यच ।\nशय्यावेद्यां धान्यपीठे शयनानि तु पञ्चवै ।। १६८ ।।\n\nआस्तीर्य चाथ वासांसि बद्ध्वा प्रतिसरं ततः ।\nतथैव शाययेत्कुर्यादुत्तराच्छादनं पुनः ।। १६९ ।।\n\nपरिषिच्य प्रधानाग्निं हौत्रशंसनमाचरेत् ।\nकृत्वा चावाहनादीनि हुनेदग्निषु पूर्ववत् ।। १७० ।।\n\nप्रधानाग्नौ स्रुवेणाज्यमादायैव तु वैष्णवम् ।\nगायत्रीं वैष्णपं विष्णुसूक्तं पौरुषमेव च ।। १७१ ।।\n\nएकाक्षरादिसूक्तं च श्रीभूदैवत्यमेव च ।\nत्रिर्हुत्वा सर्वदैवत्यपर्षदां मन्त्रमेव च ।। १७२ ।।\n\nहुत्वा व्यपोह्य विधिना रात्रिशेषं समाहितः ।\nस्नात्वा प्रभाते देवेशं प्रणम्य प्रमवेन तु ।। १७३ ।।\n\nविबोध्य दक्षिणां दद्याद्यजमानो मुदान्वितः ।\nततो ऽग्निं साधयित्वा तु गुरुस्स्विष्टकृतं तथा ।। १७४ ।।\n\nपूर्णाहुतिं च हुत्वैव विसृज्याग्निं विधानतः ।\nधारयन् शिरसा कुंभं शाकुनं सू\"क्तमुच्चरन् ।। १७५ ।।\n\nआचार्यः पुरतेगच्छेत्थ्सापकास्तदनस्तरम् ।\nहस्ताभ्यां देवमादाय सर्ववाद्यसमायुतम् ।। १७६ ।।\n\nसर्वालङ्कारसंयुक्तं तो यधारापुरस्सरम् ।\nआलयं परितो गत्वा प्रविश्याभ्यन्तरं पुनः ।। १७७ ।।\n\nविहाय स्थिरराशिं तु सुमुहूर्तेविशेषतः ।\n\"प्रतद्विष्णुऽरिति प्रोच्य प्राणपीठे हरिंस्मरन् ।। १७८ ।।\n\nप्रतिष्ठाप्य तु देवेशं तस्य दक्षिणवामयोः ।\nश्रियं भुवं च मन्त्राभ्यां तयोस्संस्थापयेत्क्रमात् ।। १७९ ।।\n\nदेवपादौ स्पृशन् पश्चाद्विष्णुसूक्तं जपन् गुरुः ।\nकृत्वाक्षराणां न्यासादी \"निदं विष्णुंऽति ब्रुवन् ।। १८० ।।\n\nकूर्चेनादाय कुंभस्थां शक्ति\"मायातुऽ मन्त्रतः ।\n\"विष्णुमावाहयाऽमीति कौतुकस्य तु मूर्धवि ।। १८१ ।।\n\n\"श्रियंच \"हरिणींऽचेति देव्यौ दक्षिणवामयोः ।\nसंस्राव्यावाहयेद्देवांस्ततः पारिषदानपि ।। १८२ ।।\n\nकौतुकाद्दक्षिणे वामे स्नपनादीनि कौतुकात् ।\nसंस्थाप्य तु समावाह्य तावत्कालं समर्चयेत् ।। १८३ ।।\n\nस्थापकैस्सह पुण्याहं कृत्वाभ्यर्च्यासनादिभिः ।\nहविर्निवेद्य देवेशं हुत्वा होमं च नैत्यिकम् ।। १८४ ।।\n\nबलिं निर्वाप्य कुर्वीत बलिभ्रमणमेव च ।\nस्नपनं चोत्सवादीनि पूर्ववत्कारयेत्क्रमात् ।। १८५ ।।\n\nबालालयार्चने कुर्यादर्चनं तु ध्रुवार्चयोः ।\nआवाहनं विसर्गं च हित्वा सर्वं समाचरेत् ।। १८६ ।।\n\nमहानसादिनिर्माणं बालालयविधौ पुनः ।\nसूलालयोक्तवत्कुर्याद्विपरीतं न कारयेत् ।। १८७ ।।\n\nअज्ञानादर्थलोभाद्वा कालस्यातिक्रमे सति ।\nदेवं विशेषतो ऽभ्यर्च्यशान्तिं वैष्णवसंयुतम् ।। १८८ ।।\n\nहुत्वा संपूज्य पूज्यांश्च यजमानो गुरुस्तथा ।\nसंप्रार्थ्य देवं कालस्य चावधिं ज्ञापयेत्पुनः ।। १८९ ।।\n\nभक्तिनम्र स्ततःकुत्याच्छीघ्रङ्कर्मेदमादरात् ।\nएवं द्वादशवर्षान्तं कारयेच्छ ततः परम् ।। १९० ।।\n\nन र मेत हरिस्तत्र तस्मा दुक्तं समाचरेत् ।\nअशक्तश्चेत्तथा कर्तुं बालागालान्तरं पुनः ।। १९१ ।।\n\nसंकल्प्यस्थापयेत्तत्र विपरीतकृदन्यथा ।\nदेहाद्देहान्तरप्राप्तौ यथा संस्क्रियते नरः ।। १९२ ।।\n\nतथा स्थानान्तनप्राप्तौ प्रतिष्ठां कारयेद्धरेः ।\nप्रथमे ऽथ द्वितीये ना नष्टे बालालये ऽर्चिते ।। १९३ ।।\n\nदुष्टे वा येन केनापि मण्डपादौ मनोरमम् ।\nदेशं तु समलङ्कृत्य संशोध्य विधिवत्पुनः ।। १९४ ।।\n\nसंस्थाप्य कौतुकादींश्च समभ्यर्च्येद्विधानतः ।\nबालालयं नवीकृत्य तदेव त्वरितं यथा ।। १९५ ।।\n\nवास्तुशुद्धिं च पुण्याहं कृत्वा संस्थाप्य चार्चयेत् ।\nअयुक्तेतु ततस्तस्मिन्निधायान्यत्र मन्दिरम् ।। १९६ ।।\n\nपुनः प्रतिष्ठामार्गेण प्रतिष्ठाप्य समर्चयेत् ।। १९७ ।।\n\nइति श्रीवैखानसे भगवच्छास्त्रे भृगुप्रोक्तायां संहितायां प्रकीर्णाधिकारे ऽष्टाविंशो ऽध्यायः\n\nअथैकोनत्रिंशो ऽध्यायः।\n\nप्रायश्चित्तम्\nअथवक्ष्ये विशेषेण ध्रुवबेरस्य निष्कृतिम् ।\nताम्रजं शैलजं चैव मूर्तिकं दारवं त्विति ।। १ ।।\n\nचातुर्विध्यं ध्रुवस्यात्र पूर्वमेव मयोदितम् ।\nषण्मानसहितं कृत्वासनालं पादपद्मकम् ।। २ ।।\n\nकृत्वा तु ताम्रजं बिंबं कौतुकस्योक्तवर्त्मना ।\nकृत्वाक्ष्युन्मोचनं चाधिवासान् संस्थाप्य चाचलम् ।। ३ ।।\n\nस्थापयेत्सह देव्यौच शुद्ध्यर्थं प्रतिपर्वतु ।\nशुद्धोदैरभिषिच्यैव भूषणैश्च विभूष्यच ।। ४ ।।\n\nपुष्पन्यासं च कृत्वैव सर्वान् परिषदः क्रमात् ।\nशैलानेव प्रकुर्वीत यथा शातातपो ऽब्रवीत् ।। ५ ।।\n\nशैलं ध्रुवं तथा चित्रं चित्रार्धं वा विधाय च ।\nपूर्वोक्तेन विधानेन परं संस्कृत्य तत्क्रमात् ।। ६ ।।\n\nदेव्यावन्यांश्च देवांश्च तदालयगतानपि ।\nतद्द्रव्येण प्रकुर्वीत ध्रुवं षण्मानसंयुतम् ।। ७ ।।\n\nकृत्वाक्ष्णोश्च भ्रुवोस्तद्वदोष्ठयोरुभयोरपि ।\nकरपादतले चैव नखेषु मुकुटे ऽपि च ।। ८ ।।\n\nभूषणेषु विधानेन तत्तद्वर्णेन लेपयेत् ।\nमृण्मयं दारवं वा चेत्तद्द्रव्येणैव देवताः ।। ९ ।।\n\nतदालयगताः कुर्यादन्यथा विपरीतकृत् ।\nअथ वा वर्णहीनं तु शैलं सर्वत्र कारयेत् ।। १० ।।\n\nअर्धचित्रस्य शैलस्य हीनेष्वं गेषु चैव हि ।\nप्रत्यङ्गेषु तथोपाङ्गेष्वनिष्टं तद्भवेदिह ।। ११ ।।\n\nबालागारे ऽथ तच्छक्तिं नीत्वा बिंबं समाहरेत् ।\nभूमौ पिधाय तस्योर्ध्वे पद्माग्निं परिकल्प्य च ।। १२ ।।\n\nहुत्वा च महतीं शान्तिं शिलाग्रहणवत्तथा ।\nतत्तदङ्गसमुत्पत्तिं युक्त्या तक्ष्णा तु कारयेत् ।। १३ ।।\n\nहीने महाङ्गे तद्बेरमयुक्तं चेत्समीकृतौ ।\nत्यक्त्वा तद्विधिना बेरं पुनरन्यत्समाहरेत् ।। १४ ।।\n\nबेरं संधानयोग्यं यस्त्यजेत्पापी भवेत्स हि ।\nविनष्टं च भवेत्सर्वंसंधानं शक्तितश्चरेत् ।। १५ ।।\n\nध्रुवबेरमथार्ऽचां च कर्तुं पूर्वमिवद्वयम् ।\nअशक्तश्चेद्ध्रुवार्चान्तु कृत्वा चैकं स्वशक्तितः ।। १६ ।।\n\nप्रतिष्ठाप्यार्चयेत्सम्यगिति के चिन्मनीषिणः ।\nएकबेरप्रतिष्ठायामेष एव विधिस्स्मृतः ।। १७ ।।\n\nअशक्तश्चेद्ध्रुवं बेरमर्चाबेरमथापि वा ।\nसहितं रहितं वाथ देवीभ्यांस्थाप्य चार्चयेत् ।। १८ ।।\n\nमृदालये ब्रह्मस्थाने ध्रुवार्चाबेरमाहरेत् ।\nतं देवीसहितं कृत्वा विमानं च विशेषतः ।। १९ ।।\n\nशैलं तु कर्तुमिच्छेच्चेद् देवो दैविकमाश्रयेत् ।\nयथा तथा प्रकल्प्यैव विमानं कौतुकं पुनः ।। २० ।।\n\nलोहजं जङ्गमं कृत्वा ब्रङ्मस्थाने समाचरेत् ।\nकौतुकं शैलजं चेत्तु स्थावरं त्वेव स्थापयेत् ।। २१ ।।\n\nलघुबेरं प्रतिष्ठाप्य विमाने मृण्मये ऽर्चिते ।\nकर्तुमिच्छेद्ध्रुवं बेरं विमानं चैव शैलजम् ।। २२ ।।\n\nविमानं परिकल्प्यैव विधिना हस्तमानतः ।\nदेवीभ्यां सहितं देवं दैविकांशे विधाय च ।। २३ ।।\n\nपूर्वार्चितां गृहीत्वैव बेरं कौतुककर्मणि ।\nतस्योत्तरे चौत्सवादीन् प्रतिष्ठाप्य समर्चयेत् ।। २४ ।।\n\nपूर्वं ध्रुवार्चाबेरेतु अर्च्यमाने मृदालये ।\nशिलाभिरिष्टकाभिर्वा विमानं कर्तुमिच्छया ।। २५ ।।\n\nरक्षार्थं तस्य बेरस्य शिल्पिस्पर्शनिवृत्तये ।\nकाष्ठेन पञ्जरं कृत्वा बालागारं दृढं ततः ।। २६ ।।\n\nसंशोध्य शल्यं चाधस्ताद्युक्त्या परमाया पुनः ।\nविमानं युग्महस्तेन तद्बेरस्य वशादपि ।। २७ ।।\n\nयथाविभवविस्तारं सौधं कृत्वा सुरक्षयेत् ।\nतद्बेरसममध्यर्धं द्विगुणं चतुरश्रकम् ।। २८ ।।\n\nअधमं मध्यमं तद्वदुत्तमं त्रिविधोदितम् ।\nकृत्वा तस्य चतुर्भागं त्रिभागं चार्धमेववा ।। २९ ।।\n\nगर्भागारं भवेच्छेषं भित्तिविष्कंभमेव च ।\nसमण्टपं विमानं तु पूर्ववत्कारयेद्विधिः ।। ३० ।।\n\nशिलेष्टकाविमाने तु वर्गस्यान्ते परस्य वा ।\nकारयेन्मिश्रमथ चेदशक्तः कर्तुमीदृशम् ।। ३१ ।।\n\nअधिष्ठानस्य चोर्ध्वं हि यथेष्टस्थानके पुनः ।\nमिश्रद्रव्येण कुर्यात्तु शक्तिलोभं न कारयेत् ।। ३२ ।।\n\nवर्णक्षयेध्रुवे दोषसंफदे स्फुटितादिभिः ।\nअल्पदोषे ऽपि वाशक्तिं ध्रुवबेरस्थितां तदा ।। ३३ ।।\n\nकुंभे ऽंभसि समावाह्य तत्कुंभं कौतुकादि च ।\nसमादाय विधानेन मालिकायां तु मण्डपे ।। ३४ ।।\n\nसन्न्यस्य कौतुकादौ तु समावाह्य समर्चयेत् ।\nकाले कुंभे समारोप्य क्रियास्सर्वास्समाचरेत् ।। ३५ ।।\n\nअतीते द्विदिने कुंभमन्यदादायचात्वरः ।\nकुंभाच्छक्तिं समादाय कुंभे ऽन्यस्मिन् विधालतः ।। ३६ ।।\n\nअर्चयेत्त्रिदिने चैवं कुंभसंशोधनं चरेत् ।\nपश्चाच्च वर्णलेपादीन् कृत्वा संशोद्य चैवहि ।। ३७ ।।\n\nवास्तुहोमं च पुण्याहं ध्रुवशुद्धिं च कारयेत् ।\nकुंभं बिंबं समादाय प्रविश्याभ्यन्तरं ततः ।। ३८ ।।\n\nकौतुकादीन् सुसंस्थाप्य न्यासादींश्च विधाय च ।\nकुंभस्थां शक्तिमादाय ध्रुवबेरे ऽवरोपयेत् ।। ३९ ।।\n\nध्रुवात्पुनः कौतुकादिष्वावाङ्य तु समर्चयेत् ।\nदोषाणां गोरवान्मासादूर्ध्वं कालेत्वपेक्षिते ।। ४० ।।\n\nदेवं बालालये स्थाप्य शोधयेन्मृण्मयं पुनः ।\nयावच्छूलं पुनश्शैलं शिलान्तं शोधयेत्क्रमात् ।। ४१ ।।\n\nनवषट्पञ्चमूर्तीनां विमाने दोषसंयुतम् ।\nयत्तलं तत्तलं गृह्य बालस्थानं प्रकल्प्य च ।। ४२ ।।\n\nकौतुकादीन् सुसंस्थाप्य विधिना सम्यगर्चयेत् ।\nपश्चात्तले तु निर्दुष्टे कौतुकादीन् प्रगृह्य च ।। ४३ ।।\n\nस्थापयित्वा पुनश्चैव विधिनापि समर्चयेत् ।\nअथ वक्ष्ये जीर्णबेरपरित्यागविधिं क्रमात् ।। ४४ ।।\n\nध्रुवस्याङ्गविहीने तु त्यजेत्तत्सद्य एव हि ।\nकर्त्राराधकयोर्ग्राह्यमन्यथा स्यान्महद्भयम् ।। ४५ ।।\n\nतस्मात्सर्वप्रयत्नेन जीर्णं संशोध्य सर्वतः ।\nनववस्त्रैस्समाच्छाद्य बद्ध्वा च कुशरज्जुभिः ।। ४६ ।।\n\nब्राह्मणैर्वाहयित्वैव नदीं स्फारां समुद्रगाम् ।\nअशोष्यं वा जलाधारमन्यन्नीत्वाथ तत्तटे ।। ४७ ।।\n\nप्रपां कृत्वाग्निमाधाय चौपासनमतन्द्रितः ।\nआघारान्ते तु जुहुयाद्वैष्णवं शतशस्ततः ।। ४८ ।।\n\n\"दद्भ्यस्स्वाऽऽहेत्यङ्गहोमं व्याहृत्यन्तं हुनेद्भुधः ।\nवस्त्रबन्धं विमोच्यैव प्राङ्मुखोदङ्मुखो गुरुः ।। ४९ ।।\n\nवारुणं वैष्णवं चैव प्रक्षिप्यैव च तज्जले ।\nस्नायात्संस्मृत्य देवेशं दारवे तु विशेषतः ।। ५० ।।\n\nदग्ध्वाग्निनाथ तद्भस्म निक्षिपेत्तादृशे जले ।\nदेव्यादीनां पर्षदां च तत्तन्मन्त्रं सवैष्णवम् ।। ५१ ।।\n\nहुनेज्जलेक्षिपेत्पश्चाद्दद्यादाचार्य दक्षिणाम् ।\nअथ चेत्कौतुकादीना मङ्गहानिस्तदुच्यते ।। ५२ ।।\n\nमहाङ्गानि शिरः कुक्षि वक्षः कण्ठान् प्रचक्षते ।\nपादौहस्तौ बाहवश्चेत्यङ्गानि प्रवदन्तिहि ।। ५३ ।।\n\nअङ्गुल्यः कर्णनासाद्याः प्रत्यङ्गानि विदुर्बुधाः ।\nशिरश्चक्रं च पीठं च प्रभामण्डलमेव च ।। ५४ ।।\n\nउपाङ्गान्यूचिरे भूषणायुधांबरपूर्वकान् ।\nतत्रोपाङ्गस्य हीने तु कुंभं संसाध्य पूर्ववत् ।। ५५ ।।\n\nआवाह्य कुंभे तच्छक्तिं बिंबं संधाय पूर्ववत् ।\nकृत्वा जलाधिवासादीन् वास्तुहोमं विधाय च ।। ५६ ।।\n\nसंशोद्य पञ्चगव्यैश्च कुशोदैश्च विशेषतः ।\nसप्तभिः कलशैस्थ्साप्य कुंभस्थां शक्तिमादरात् ।। ५७ ।।\n\nसमावाह्य पुनर्बिंबे विधिना सम्यगर्चयेत् ।\nप्रत्यङ्गहीने तच्छक्तिं महाबेरे ऽवरोप्य च ।। ५८ ।।\n\nउध्रुत्य बिंबं संप्रोक्ष्य पञ्चगव्यैः कुशोदकैः ।\nतुल्यलोहेन संधाय चाधिवास्य कुशादिषु ।। ५९ ।।\n\nपुनः प्रतिष्ठामार्गेण प्रतिष्ठां पुनराचरेत् ।\nअङ्गहीनेतु संधानयोग्यं संधाय पूर्ववत् ।। ६० ।।\n\nअर्चयेदन्यथा युक्तेहीने वापि महाङ्गके ।\nभूमौ पिधाय तद्बेरं तदूर्ध्वे जुहुयात्क्रमात् ।। ६१ ।।\n\nअङ्गहोमं महाशान्तिमपोह्यैव च तद्दिनम् ।\nउद्धृत्य बिंबं प्रक्षाल्य पञ्चगव्यैः कुशोदकैः ।। ६२ ।।\n\nत्रिरग्नौ संपरिक्षिप्य शोधयेदाम्लवारिणा ।\nराजतं द्विस्सकृद्रौक्मं दहेदग्नाविति क्रमः ।। ६३ ।।\n\nकृत्वातेनैव द्रव्येण बिंबं पूर्ववदुत्तमम् ।\nपुनःप्रतिष्ठां कृत्वैव कारयेदर्चनं क्रमात् ।। ६४ ।।\n\nपटे कुड्ये ऽथ वा लिख्य बेरे विधिवदर्चिते ।\nजीर्णमालोक्य तच्छक्तिमारोप्यैवार्कमण्डले ।। ६५ ।।\n\nनवीकृत्य पुनस्तस्मिन् प्रतिष्ठाप्य समर्चयेत् ।\nआचार्येण च येनादौ कर्षणाद्याः कृताः क्रियाः ।। ६६ ।।\n\nप्रतिष्ठा वा कृता विष्णोस्तेनैवान्यांश्च कारयेत् ।\nनित्यार्चनोत्सवादींश्च प्रायश्चित्तादिकानपि ।। ६७ ।।\n\nतदभावे च तत्पुत्रं पौत्रं नप्तारमेव च ।\nतद्वंशजं वा तच्छिष्यं तन्नियुक्तमथान्ततः ।। ६८ ।।\n\nआचार्यसन्निधौ नान्यमाचार्यं वरयेत्क्वचित् ।\nवरयेद्यदि राष्ट्रस्य राज्ञश्चापि महद्भयम् ।। ६९ ।।\n\nभवेच्च निष्फला पूजा सर्वं कार्यं विनश्यति ।\nतस्मात्सर्वप्रयत्नेन न कुर्याद्गुरुसंकरम् ।। ७० ।।\n\nअज्ञानादर्थलोभाद्वा कृते त्वाचार्यसंकरे ।\nअब्जानले महाशान्तिं हुत्वा संप्रार्थ्यवै गुरुम् ।। ७१ ।।\n\nयाचयित्वा \"क्षमऽऽस्वेति पूजयित्वा विशेषतः ।\nपनस्तेनैव तत्कर्म कारयेदिति शासनम् ।। ७२ ।।\n\nआचार्यदीनामलाभे तु तद्रूपं लेखयेत्पटे ।\nतत्सन्निधौ युक्तमन्यमाचार्यं वरयेत्तथा ।। ७३ ।।\n\nएकस्मिन्नालये स्याच्चेत्सन्निपातस्तु कर्मणाम् ।\nआचार्यं संप्रणम्यैव तत्पुत्राद्यैर्विधानतः ।। ७४ ।।\n\nकारयेत्तदलाभेतु कारयेत्तन्त्रतो गुरुः ।\nपूर्वं तु योगमार्गेण प्रतिष्ठाप्यार्चिते पुनः ।। ७५ ।।\n\nदेवीभ्यां सह पश्चात्तु कारयेत् स्थापनं यदि ।\nआभिचारिकमेव स्याद्राजराष्ट्रविनाशकृत् ।। ७६ ।।\n\nध्रुवकौतुक संयुक्ते पूज्यमाने पुरा ततः ।\nविमानध्रुवयोर्नाशे ब्रह्मस्थाने ध्रुवार्चनम्, ।। ७७ ।।\n\nकौतुकं चोत्सवस्थाने स्थापयेदिति के चन ।\nस्थानके चासनं कुर्याच्छयनं वापि चेच्छया ।। ७८ ।।\n\nअसनेशयनं कुर्यात्थ्सानकं न तु कारयेत् ।\nशयने नासनं चैव स्थानकं कारयेद्विधिः ।। ७९ ।।\n\nकौतुकं स्थितमासीन मौत्सवं कारयेत्तथा ।\nअसीनं कौतुकं कुर्यात्थ्सितमौत्सवमेव वा ।। ८० ।।\n\nस्नपनं बलिबेरं च स्थितं सर्वत्र कारयेत् ।\nअवतारगणस्यैव मूर्तीनां पञ्चकस्य च ।। ८१ ।।\n\nअन्योन्यसंकरेणैव स्थापने कौतुकस्य च ।\nमहत्तरो भवेद्दो, स्तद्दोषशमवाय वै ।। ८२ ।।\n\nहुत्वा तु महतीं शान्तिं यथास्थाने तु स्थापयेत् ।\nअथ वक्ष्ये विशेषेण शान्तिपञ्चककल्पनम् ।। ८३ ।।\n\nनराणां पापबाहुल्यादपराधविशेषतः ।\nदेवास्सृजन्त्यद्भुतानि तेषु दृष्टेषु सत्वरम् ।। ८४ ।।\n\nकुर्याच्छान्तिं यथोक्तान्तु विपरीते त्वनर्थकृत् ।\nकर्त्राराधकयोश्चैव राज्ञो राष्ट्रस्य वास्तुवः ।। ८५ ।।\n\nसंक्षोभो जायते सद्यो विनाशो भवति ध्रुवम् ।\nद्वादशाहान्तरे तस्माच्छान्तिं कुर्याद्विधानतः ।। ८६ ।।\n\nअतीते द्वादशाहेतु महाशान्तिपुरस्सरम् ।\nसंपूज्य वैष्णवान् शक्त्यादत्वा वै भूरिदक्षिणाम् ।। ८७ ।।\n\nआरभेदुत्तरं कर्म मासे ऽतीते विशेषतः ।\nसप्ताहं तु महाशान्तिं हुत्वा विप्रशतं तथा ।। ८८ ।।\n\nभोजयित्वा च देवेशमनुमान्य तु कारयेत् ।\nषण्मासे समतीते तु रमते तत्र नोहरिः ।। ८९ ।।\n\nतस्मात्सर्वप्रयत्नेन कुर्याच्छान्तिं यथोदिताम् ।\nभौमान्तरिक्षदिव्याख्यभेदात्त्रिविधमद्भुतम् ।। ९० ।।\n\nग्रहयुद्धश्च भेदश्च विकारो ग्रहमण्डले ।\nसर्वग्रासोपरागश्च दुर्भिक्षश्चाक्षभेदनम् ।। ९१ ।।\n\nएवमादीनि दिव्यानि त्वद्भुतानि प्रचक्षते ।\nआन्तरिक्षाणि चार्केन्द्वोः परिवेषो निरन्तरः ।। ९२ ।।\n\nवर्णान्तरेण बाहुल्यात्परिवेषस्तथाविधः ।\nरात्राविन्द्रधमर्देवसद्म चाकाशमण्डले ।। ९३ ।।\n\nअशन्युल्कादिपातश्च राहुपुच्छादिदर्शनम् ।\nनक्षत्रपतनं केतोर्धूमस्येन्द्रस्य दर्शनम् ।। ९४ ।।\n\nगन्धर्वनगरस्यापि दर्शनं पतनं तु वा ।\nप्रतिसूर्याब्जनक्षत्रदर्शनं संप्रचक्षते ।। ९५ ।।\n\nभौमान्यनेकथोक्तानि चरस्थिरविभेदतः ।\nदेशकालस्वभावादिविरुद्धं प्रसवादिकम् ।। ९६ ।।\n\nपृषदंशकसर्पाश्वयोनिजानां विशेषतः ।\nगोनागमहिषाद्येषु तिर्यक्षु जननं तथा ।। ९७ ।।\n\nकृमिकीटपतङ्गेषु विष्किरेष्वण्डजादिषु ।\nविवर्णाकारवासादिराश्रयादिस्तथालये ।। ९८ ।।\n\nरक्तस्त्रीदर्शनादीनि चाद्भुतानि चरेषु तु ।\nदिव्यानि चान्तरिक्षाणि तेषामत्रोत्तमोत्तमम् ।। ९९ ।।\n\nनाराणि चोत्तमानि स्युर्माहिषाद्यानि मध्यमम् ।\nसरीसृपादिषु भवान्यथमानि वदन्तिहि ।। १०० ।।\n\nरोदनं हसनं जल्पो ज्वलनं परिवर्तनम् ।\nस्वेदश्च रुधिरस्रावः कृमिकीनादिसंभवः ।। १०१ ।।\n\nअकालस्फोटनं धूमश्चाङ्गकंपनमेव च ।\nस्वापनास्वादनेचैव तृणवल्मीक संभवः ।। १०२ ।।\n\nप्रतिमायां भवेच्चेत्तु रक्तस्त्रीदर्शनं तथा ।\nपाषण्डप्रतिलोमान्त्यजातिभिः पतितैस्थथा ।। १०३ ।।\n\nसृगालादिभिरस्पृश्यैस्स्पर्शने च प्रवेशने ।\nस्थूणाविरोहणे चैव चलने परिवर्तने ।। १०४ ।।\n\nतथापसर्पणे चैव कवाटशयनासने ।\nभित्त्यायुधांबरे तद्वदग्निहोत्राद्युपस्करे ।। १०५ ।।\n\nविमाने च विकारश्च मक्षिकावृक्षपातने ।\nप्रवर्तने चोपसर्पे पर्णपुष्पफलेषु च ।। १०६ ।।\n\nशाखादौ विपरीतस्य दर्शनं च विशेषतः ।\nरक्तस्रावो जलस्रावश्चाद्भुतानि स्थिरेषु तु ।। १०७ ।।\n\nतेषु गर्भकृहे चैव पीठे चैव भवानि तु ।\nराज्ञोराष्ट्रस्य विप्राणां नाशकानि विशेषतः ।। १०८ ।।\n\nकर्त्राराधकयोर्नाश इति शातातपो ऽब्रवीत् ।\nप्रासादजानि राज्ञां स्युः प्रासादे ऽपि विशेषतः ।। १०९ ।।\n\nअधिष्ठाने च पादे च प्रस्तरे च गले ऽपि च ।\nशिखरे च भवानि स्युःक्षत्रियाणां क्रमेण तु ।। ११० ।।\n\nअभिषेकस्य योग्यस्य युवराजस्य चैव हि ।\nअभिषिक्तस्य सम्राजश्चात्याहितकराणि तु ।। १११ ।।\n\nप्रथमावरणे वैश्यजातीनां मन्त्रिणां तथा ।\nपुरोहितस्य तन्मण्डलाधिपानां महद्भयम् ।। ११२ ।।\n\nशूद्रजातिविपद्धेत्द्वितीयावरणादिषु ।\nसस्यनाशो गजाश्वादिपशुनाशस्च जायते ।। ११३ ।।\n\nपुरोधसश्चाग्निकुण्डे ब्रह्मस्थाने द्विजन्मनाम् ।\nरुद्रालये तु सर्वेषां नृपस्य तु गुहालये ।। ११४ ।।\n\nसेनेशानां विपत्तिः स्याद्वक्रतुण्डालये तथा ।\nश्षालये राजपत्नीनां दुर्गास्थाने ऽन्ययोषिताम् ।। ११५ ।।\n\nमातृस्थाने ऽन्त्यजातीनामोषधीनां कुबेरके ।\nनृपवाहनशस्त्रोपजीविनां भास्करालये ।। ११६ ।।\n\nअन्यदेवालये तत्तद्भोक्तानामपि लक्षयेत् ।\nआस्थानमण्डपसङ्गमण्डबप्राङ्गणेषु च ।। ११७ ।।\n\nमहानसे नृपावासे क्रीडास्थाने विशेषतः ।\nआचार्ययजमानादिपदार्थिनिलयेषु च ।। ११८ ।।\n\nचैत्यवृक्षादिषूद्भूता रक्तस्त्रीदर्शनादयः ।\nवल्मीकाद्याश्च फलदास्तत्तद्दिश्युक्तमार्गतः ।। ११९ ।।\n\nभौमेषु देवबेरार्चापीठगर्भगृहार्ते ।\nजातादोषान्तु संप्रोक्ता उत्तमोत्तमसंज्ञिताः ।। १२० ।।\n\nउत्तमास्तुपुनर्जाताः प्राकारेमुखमण्डपे ।\nमध्यमाः प्रथमावरणे शेषेषूक्तास्तथाधमाः ।। १२१ ।।\n\nतथा राजाङ्गणे चोत्तमोत्तमाः परितस्ततः ।\nअङ्कणेषूत्तमा अन्तर्वास्तुके मध्यमास्स्मृताः ।। १२२ ।।\n\nअधमा वास्तुनो बाह्ये तारतम्यमिति स्मृतम् ।\nदिव्यान्तरिक्षयोर्नास्ति चिकित्सा शान्तिरिष्यते ।। १२३ ।।\n\nभौमेषु तु चरेष्वत्र निमित्तं च निमित्तिनम् ।\nदेशान्तरे वासयित्वा शान्तिन्तत्र समाचरेत् ।। १२४ ।।\n\nस्थिरेषु प्रतिमानां तु रोदने हसने तथा ।\nज्वलने च तथा देवं संस्थाप्य तरुणालये ।। १२५ ।।\n\nतद्बेरस्थां समारोप्य शक्तिं तत्र विधानतः ।\nशान्तिं कृत्वा पुनः कुर्यात्थ्सापनं चार्चनं क्रमात् ।। १२६ ।।\n\nपरिवृत्तौ पुनस्थ्साप्य कुर्याच्छान्त्यादि पूर्ववत् ।\nस्वेदे च रुधिरस्रावे सर्वं रोदनवच्चरेत् ।। १२७ ।।\n\nकृमिकीटपतङ्गानां कृणादीनामथोद्भवे ।\nआरोप्य पूर्ववच्छक्तिं पुनस्संधाय युक्तितः ।। १२८ ।।\n\nशान्त्यादीनाचरेदेवमकालस्फोटनादिके ।\nबेरार्चापीठके तद्वदालयाभ्यन्तरेपे च ।। १२९ ।।\n\nवल्मीकाद्युद्भवे देवं संस्थाप्य तरुणालये ।\nयावद्दोषं खनित्वैव गव्यैरभ्युक्ष्य पञ्चभिः ।। १३० ।।\n\nसंशोध्य सर्वं संधाय पुनस्थ्सापन माचरेत् ।\nप्रासादबाह्ये चोत्पन्ने विवरे विशदीकृते ।। १३१ ।।\n\nपेषयित्वा मरीच्यादिजलेनापूर्य चाश्मना ।\nआलिप्य शर्करां कुर्याच् छान्तिं दिव्यप्रचोदिताम् ।। १३२ ।।\n\nपुनरप्युदिते कुर्यादेवमेव तुयुक्तितः ।\nमक्षिकादर्शने तत्त्यद्व्यपोह्यत्वविलंबितम् ।। १३३ ।।\n\nशोधयित्वा ततश्शान्तिमारभेत विचक्षणः ।\nअस्पृश्यस्पक्शने तद्वत्कृत्वा शान्तिं समाचरेत् ।। १३४ ।।\n\nस्थूणाविरोहणादौ च पुनस्संधाय चाचरेत् ।\nहठाद्वृक्षाधिपतिने शान्ति स्तत्त्यागपूर्विका ।। १३५ ।।\n\nराजाङ्गणे समुत्पन्ने राजानं सबलं पुनः ।\nवेश्मान्तरं वासयित्वा शान्तिं कृत्वा यथोचिताम् ।। १३६ ।।\n\nअभिषिच्य पुनर्युक्तेदिने राष्ट्रं प्रवेशयेत् ।\nअथोत्तमोत्तमस्योत्तमस्य स्यान्मध्यमस्य च ।। १३७ ।।\n\nअधमस्यापि चास्पृश्यस्पर्शनस्य यथाक्रमम् ।\nक्रमेणाद्भुतशान्तिस्तु प्रभूता महती तथा ।। १३८ ।।\n\nशान्तिश्शुद्धिरिति प्राज्ञैः पञ्चधा शान्तिरुच्यते ।\nआलयाभिमुखे तद्वदैशान्यां चोत्तरे ऽथ वा ।। १३९ ।।\n\nपर्वताग्रे तटाकस्य तीरे वा मण्डपं प्रपाम् ।\nकूटं वा षोडशस्तंभसंयुक्तां सुमनोहरम् ।। १४० ।।\n\nचतुर्हस्तप्रमाणान्तस्त्संभान्तरसमायुताम् ।\nतानोन्नताचलायुक्तां? कृत्वा मध्ये विधानतः ।। १४१ ।।\n\nकुण्डं श्रामणकोक्तं तु कृत्वाधो द्वादशाङ्गुलम् ।\nखनित्वैव चत् प्राच्यां द्विहस्तायत विस्तृतम् ।। १४२ ।।\n\nहस्तमात्रसमुत्सेधं कृत्वा स्थण्डिलमुत्तमम् ।\nप्रागादिषु चतुर्धिक्षु क्रमेणाहवनीयकम् ।। १४३ ।।\n\nअन्वाहार्यं चावसथ्यं गार्हपत्यं च कारयेत् ।\nअग्नेयादिषु कोणेषु कुण्डान्यौपासनानि च ।। १४४ ।।\n\nकृत्वाद्वारेषु विधिना तोरणादि प्रकल्पयेत् ।\nपूर्मकंभैरङ्कुरैश्च कदलीभिर्ध्वजैरपि ।। १४५ ।।\n\nस्तंभ वेष्टनकाद्यैश्च दर्भमालाभिरेव च ।\nअलङ्कृत्य वितानाद्यैर्यथाविभवस्तरम् ।। १४६ ।।\n\nस्थण्डिले धान्यराशिं तु कृत्वा तस्य च मध्यमे ।\nपद्ममष्टदलं कृत्वा तण्डुलैस्तस्य मध्यमे ।। १४७ ।।\n\nसौवर्णं राजतं ताम्रं कृण्मयं वा स्वशक्तितः ।\nद्वात्रिंशत्प्रस्थसंपूर्णं कंभमादाय शास्त्रवत् ।। १४८ ।।\n\nतन्तुना परिष्ट्यैव यवान्तरमनन्तम् ।\nवस्त्रयुग्मेन संवेष्ट्य भूषणैश्च विभूष्य च ।। १४९ ।।\n\nसौवर्ण मङ्गलान्यष्टौ तथा पञ्चायुधानि च ।\nवर्णचिह्नानि तादृंशि चाहीनान्यङ्गुलादपि ।। १५० ।।\n\nरत्नानि हेम रजतं ताम्रं कांस्यं तथा त्रपु ।\nसीसायस्तीक्ष्णुकान्तानि ग्रहरूपाणि चैव हि ।। १५१ ।।\n\nनिक्षिप्यापूर्य तोयेव शुद्धेन तु विधानतः ।\nकर्पूरचन्दनोशीरलवङ्गैलादिकानपि ।। १५२ ।।\n\nगन्धद्रव्याणि चान्यानि न्यस्य चूतादिपल्लवान् ।\nतन्मुखं तु पिधानेव पिदध्यात्सदृशेनवै ।। १५३ ।।\n\nआचार्यमृत्विजश्चापि वृत्वा शास्त्रविधानतः ।\nनववस्त्रोत्तरीयाद्यैः पञ्चाङ्गार्पितभूषणैः ।। १५४ ।।\n\nअलङ्कृत्याग्निकुण्डेषु हुत्वाघारं यथोदितम् ।\nमध्ये सूर्यं तथेन्द्रादि भार्गवाङ्गारकौ तथा ।। १५५ ।।\n\nमन्दं गुरुं पावकादि चन्द्रराहुध्वजान् बुधम् ।\nप्रदक्षिणवशेनैव ध्यात्वावाङ्यार्ऽचयेत् ततः ।। १५६ ।।\n\nअष्टाक्षरेणायुतं वा सहस्रं चाष्टसंयुतम् ।\nअभिमृश्य विधानेन ग्रहयज्ञोदितेन वै ।। १५७ ।।\n\nहुनेच्च तत्तद्दैवत्यं समिच्चरुघृतैः क्रमात् ।\nहुत्वाष्टोत्तरसाहस्रं ततो वैखानसानले ।। १५८ ।।\n\nघृताप्लुतैर्बिल्वदलैरष्टोत्तर सहस्रकम् ।\nहुनेदष्टाक्षरं नित्यं तथा बिल्वसमिद्घेतैः ।। १५९ ।।\n\nदूर्वापूपव्रीहितिलचरुलाजाब्जसक्तुभिः ।\nवैष्णव्याचैव गायत्षा पूर्ववज्जुहुयाद्गुरुः ।। १६० ।।\n\nघृतेनाष्टाक्षरेणैव सहस्रं चाष्टसंयुतम् ।\nहुत्वान्ते तु घृतेनैव वैष्णवं विष्णुसूक्तकम् ।। १६१ ।।\n\nजुहुयात्पौरुषं सूक्तं नृत्तैर्गेयैश्च घोषयेत् ।\nयथादिशं चतुर्वेदान्नित्यमध्यापयेत्क्रमात् ।। १६२ ।।\n\nकल्पसूत्रमथौखेयं प्रणीतं गुरुणा पुरा ।\nस्वाध्यायो यत्र यत्रोक्तस्तत्राध्येयं विधानतः ।। १६३ ।।\n\nऋत्विग्भ्यो दक्षिणां दद्यादेवं सप्ताहमाचरेत् ।\nयदि देवालये दोषः कुंभपार्श्वेथ स्थण्डिले ।। १६४ ।।\n\nदेवं तं स्थाप्य चाभ्यर्छ्य निवेद्य च महाहविः ।\nदेवस्याभिमुखे हुत्वा होममन्ते यथाविधि ।। १६५ ।।\n\nनवाहं वाथ स्ताहम् उत्सवं कारयेद्विधिः ।\nदिव्यान्तरिक्षयोः कुंभजलेना प्लावयेन्नृपम् ।। १६६ ।।\n\nभौमेषु तत्थ्सलं प्राक्ष्य शिष्टतोयेन वै नृपम् ।\nतत्पत्नीं चाभिषिञ्चेच्च गुरुं संपूज्य पार्थिवः ।। १६७ ।।\n\nसुवर्णपशुभूम्यादीन् दद्यादृत्विग्भ्य एव च ।\nदक्षिणां बहुलां दद्याज्जीवो यज्ञस्य दक्षिणा ।। १६८ ।।\n\nयदि राजगृहे दोषः कृत्वा मण्डपमन्तिके ।\nपूर्ववद्ग्रहयज्ञं च होमं श्रामणके ऽनले ।। १६९ ।।\n\nकुंभस्य साधनं कृत्वा सप्ताहान्ते प्रभुं तथा ।\nस्नापयेत्कुंभतोयेन प्रतिष्ठान्तक्रमेण वै ।। १७० ।।\n\nदक्षिणां गुरुपूर्वेभ्यो दत्वा कृत्वांकुरार्ऽपणम् ।\nशुभे ऽनुकूले नक्षत्रे कृत्वा चैवाभिषेचनम् ।। १७१ ।।\n\nप्रविशेत्पूर्वगेहं तु धर्मसिद्ध्यैगुरूदितः ।\nएष एव विधिः प्रोक्तो गृहिणामपि सम्मतः ।। १७२ ।।\n\nराज्ञां परार्थवृत्तित्वात्सो ऽत्र तु प्रकृतीकृतः ।\nसर्वग्रासोपरागादिदिव्याद्भुतशमायवै ।। १७३ ।।\n\nयथाशक्ति ब्राह्मणेभ्यस्स्वर्णं भूमिं पशूनपि ।\nदद्यात्तथा विशेषेण दक्षिणां भूरिसम्मिताम् ।। १७४ ।।\n\nअनावृष्टिनिवृत्त्यर्थं कुंभं संगृह्य पूर्ववत् ।\nसर्वतीर्थं समावाह्य समभ्यर्च्याग्रतो हरेः ।। १७५ ।।\n\nध्यान्यपीठे तु सौवर्णं पद्ममष्टदलैर्युतम् ।\nहेमपात्रे तु सन्न्यस्य देवमावाह्य तत्र च ।। १७६ ।।\n\nअभ्यर्च्य तस्य चोर्ध्वेतु पीठे कुंभं निधाय च ।\nकुंभमूले तु सुषिरं सूचीमात्रं विधाय च ।। १७७ ।।\n\nतद्धारया त्वविच्छिन्नरूपया सेचयेद्धरिम् ।\nसमिद्भिर्वैतसीभिस्तु पालाशीभिरथापि वा ।। १७८ ।।\n\nअष्ठोत्तरसहस्त्रं तु जुहुयात्पञ्जवारुणम् ।\nअग्नौ श्रामणके पश्चाद्दिशाहोमेषु पूर्ववत् ।। १७९ ।।\n\nअष्टात्तरसहस्रं तु प्रत्येकं पञ्चवारुणम् ।\nसमिद्भिर्जुहुयाद्विद्वान् वैतसीभिर्यधाविथि ।। १८० ।।\n\nसमिद्भिः पुनराज्येन वैतसीभिः पृथग्घुनेत् ।\nअष्टाधिकसहस्रं तु \"इन्द्रं प्रणयन्तऽऽ मित्यपि ।। १८१ ।।\n\nश्रामणाग्निं विधायैकं दक्षिणे तस्य वज्रिणम् ।\nआवाह्य तु समभ्यर्च्य \"शचीसहाऽऽयेति होमयेत् ।। १८२ ।।\n\nदेवं विशेषतो ऽभ्यर्च्य कारयेत्स्नपनादिकम् ।\nएवं ज्ञात्वा विधानेन तत्तत्कर्मसु गौरवम् ।। १८३ ।।\n\nत्षहादि त्रिंशद्घस्रान्तं श्रामणाग्नौ यथाविथि ।\nदिने दिने पूरयित्वा कुंभं तेनैव सेचयेत् ।। १८४ ।।\n\nसर्वान्ते देवमास्नाप्य समभ्यर्च्य हविर्ददेत् ।\nकर्मान्ते स्यान्महावृष्टिस्तस्माद्यत्नेन कारयेत् ।। १८५ ।।\n\nअथ वा वर्ष कामी वा मोक्षार्थी पशुकामनः ।\nसर्वोपद्रवशान्त्यर्थी विजयार्थी विशेषतः ।। १८६ ।।\n\nस्नपनालयमासाद्य अलङ्कृत्य च पूर्ववत् ।\nकर्मगौरवमाज्ञाय संभृत्य बहुधा पयः ।। १८७ ।।\n\nपूजयेत्प्रथमं यत्नादाचार्यं सहि धारकः ।\nआचार्यस्सुप्रसन्नात्मा श्वभ्रात्प्राच्यां तु तण्डुलैः ।। १८८ ।।\n\nकृत्वा पङ्क्तिं दक्षिणोत्तरायतां विपुलान्तराम् ।\nश्वभ्राद्दक्षिणतः कृत्वा कुण्डं श्रामणकस्य तु ।। १८९ ।।\n\nअग्निमाधाय कुंभां स्तु नव संवेष्ट्य तन्तुना ।\nअद्भिः प्रक्षाल्य चोत्पूय कुशकूर्चेन चात्वरः ।। १९० ।।\n\nक्षीरेण पूरयित्वैव चोत्बूतेन क्रमेण वै ।\nपङ्क्तिं निधायापिधानैरपिधायोपरि क्रमात् ।। १९१ ।।\n\nवस्त्रेणाच्छादयेच्छ्वभ्रंपूजान्तेभ्यर्च्य वै हरिम् ।\nस्वस्तिसूक्तेन चानम्य संस्थाप्य श्वभ्रमध्यमे ।। १९२ ।।\n\nअर्चनोक्तविधानेन सर्वं पूर्वनदायरेत् ।\nतन्तुना वेष्टिते क्षीरं कृहीत्वाकरके पूनः ।। १९३ ।।\n\nविष्णुसूक्तेन \"चेषेऽऽत्वेत्याद्यैर्मन्त्रैः क्रमाद्गुरुः ।\nतया संस्नापयेद्देनमुक्तयो क्षीरधारया ।। १९४ ।।\n\nतथैव परिषिच्याग्निं मन्त्रै\"र्विष्णोर्नुऽऽकादिभिः ।\n\"अतोदेवादिऽऽभिस्तद्वदष्टार्ण मनुना तथा ।। १९५ ।।\n\nजुहुयाद्विष्णुगायत्षा अष्टाधिकसहस्रकम् ।\nअथ वा स्नपनं यावत्तावदुद्वर्त्य मन्त्रतः ।। १९६ ।।\n\nहारिद्रेन तु चूर्णेन संशोध्याम्लादिभिस्ततः ।\nगन्धोदेन सुसंस्नाप्य प्लोतेन विमृजेत्ततः ।। १९७ ।।\n\nवस्त्रादिभिरलङ्कृत्य समभ्यर्च्य विधानतः ।\nपायसादि हविर्दद्याद्दप्यादाचार्यदक्षिणाम् ।। १९८ ।।\n\nअनेन सर्वान् कामांश्च लभेताविशयं नरः ।\nध्रुवबेरार्चने चेत्तु संस्नाप्य प्रमुखे घटम् ।। १९९ ।।\n\nतस्मादानीय तत्रैव स्नापयेदुक्तगौरवात् ।\nसप्तपञ्चत्षहान्यत्र क्षीरस्नानं प्रकल्पयेत् ।। २०० ।।\n\nएवं घृताभिषेकं च कारयेत्सदृशं फलम् ।\nइमामद्भुताशान्तिन्तु काश्यपाद्याः प्रचक्षते ।। २०१ ।।\n\nअथ प्रभूतशान्तिं तु प्रवक्ष्यामि तपोधनाः ।\nपूर्ववन्मण्टपादीनि कारयित्वा यथाविधि ।। २०२ ।।\n\nविशाहोमं चकृत्वैव श्रामणाग्नौ यथोदितम् ।\nकुंभं संसाध्य च प्राग्वत्सप्ताहान्ते विशेषतः ।। २०३ ।।\n\nअष्टोत्तरशतं वाष्टचत्वारिंशदथाथ वा ।\nसंगृह्य कलशानान्तु समभ्यर्च्यऽभिषेच्य च ।। २०४ ।।\n\nदेवं विशेषतो ऽभ्यर्च्य हविर्दद्यादयं विधिः ।\nमहाशान्तिक्रमं वक्ष्ये विना कुंभस्य साधनम् ।। २०५ ।।\n\nअग्नौ श्रामणके बिल्वपत्रैराज्याप्लुतैःक्रमात् ।\nअष्टाधिकसहस्रं वै हुनेदष्टाक्षरेण तु ।। २०६ ।।\n\nआज्येन वैष्णवं विष्णुसूक्तं पौरुषमेव च ।\nहुत्वा त्षहान्ते संस्नाप्य शुद्धस्नपनवर्त्मना ।। २०७ ।।\n\nसमभ्यर्च्य हविर्दद्यान्महाशान्तिरियं भवेत् ।\nऔपासनाग्नावेकाहं हुत्वा शान्तिं विधानतः ।। २०८ ।।\n\nब्राह्मणान् भोजयित्वैव दद्यादाचार्यदक्षिणाम् ।\nअथ शुद्धिविधिं वक्ष्ये वास्तुहोमं हुनेत्ततः ।। २०९ ।।\n\nबिल्वपत्रादिभिर्हुत्वा पृथगष्टोत्तरं शतम् ।\nपुण्याहान्ते गुरुं पूज्य भोजयेद्ब्राह्मणानपि ।। २१० ।।\n\nसर्वत्रतु विकल्पेन घटसंस्कारमाचरेत् ।\nअथातस्सर्वशान्तिस्स्यादपमृत्युभये तथा ।। २११ ।।\n\nग्रहकोपे महाव्याधौ परचक्रभये तथा ।\nअर्थबन्धुविनाशे च दुर्भिक्षे च पराजये ।। २१२ ।।\n\nअभिचारभये चैव तापत्रयनिपीडने ।\nविरुद्धे ऽचात्मनः प्राप्ते सर्वशान्तिं समाचरेत् ।। २१३ ।।\n\nसप्ताहं वा नवाहं वा द्वादशार्णेन वै पृथक् ।\nअष्टोत्तर सहस्रं तु जुहुयाद्विधिना क्रमात् ।। २१४ ।।\n\nइति श्रीवैखानसे भगवच्छास्त्रे भृगुप्रोक्तायां सिहितायां प्रकीर्णाधिकारे एकोनत्रिंशो ऽध्यः।\n\nअथत्रिंशो ऽध्यायः।\n\nप्रायश्चित्तम्\nअथवक्ष्ये विशेषेण तन्त्रसंकरनिष्कृतिम् ।\nवैष्णवस्यान्यतन्त्रेण संकरे दोषमादिशेत् ।। १ ।।\n\nग्रामस्य यजमानस्य राज्ञो राष्ट्रस्य संक्षयः ।\nतद्दोषशमनायैव सांकर्यमपहाय च ।। २ ।।\n\nपद्मावले वैष्णवं च विष्णुसूक्तं च पौरुषम् ।\nपारमात्मिकमीङ्कारा द्यष्टाशीतिं विशेषतः ।। ३ ।।\n\nअष्टोत्तरसहस्रं वा शतमष्टोत्तरं तु वा ।\nदोषगौरवमुद्दिश्य हुत्वा पूर्ववदाचरेत् ।। ४ ।।\n\nवैष्णवं द्विविधं शास्त्रं मुनिभिः परिकीर्तितम् ।\nवैखानसं पञ्चरात्रं वैदिकं तान्त्रिकं क्रमात् ।। ५ ।।\n\nवैखानसं वैदिकं स्याद्वैदिकैरर्चितं द्विजैः ।\nऐहिकामुष्मिकफलप्रदं सौम्यं प्रकीर्तितम् ।। ६ ।।\n\nपञ्चरात्रमथाग्नेयमवैदिकमतात्त्विकम् ।\nतापादिपञ्चसंस्कारदीक्षावद्भिस्समर्चितम् ।। ७ ।।\n\nअश्रीकरमथ प्रोक्तङ्केवलामुष्मिकप्रदम् ।\nसौम्यं सर्वत्र संपूज्यं ग्रामादिषु विशेषतः ।। ८ ।।\n\nब्राह्मणानां च गेहेषु सौम्ये नै वार्चयेद्धरिम् ।\nआग्नेयमर्चयेत्तद्वदवास्त्वङ्गालये तथा ।। ९ ।।\n\nपर्वतादिष्वरण्येषु विविक्तेषु स्थलेषुच ।\nविप्रावासे जनावासे नैव कुर्यादनेन तु ।। १० ।।\n\nसौम्ये वैखानसे मार्गे यद्याग्ने येन संकरः ।\nपञ्चरात्रेण संप्राप्तो राजा राष्ट्रं विनश्यति ।। ११ ।।\n\nतद्दोषशमानायैव पद्माग्नौ जुहुयात्क्रमात् ।\nमहाशान्तिं विधानेन सप्ताहं वा त्षहन्तु वा ।। १२ ।।\n\nअष्टाधिकशदैश्चैव संस्नाप्य कलशैस्ततः ।\nअभ्यर्च्य देवदेवेशं संपूज्यैव तु वैष्णवान् ।। १३ ।।\n\nभोजयित्वा ब्राह्मणांस्तु कारयेत्पूर्ववर्त्मना ।\nपञ्चरात्रविधानेन प्रतिष्ठाप्यार्चनेकृते ।। १४ ।।\n\nकालेनान्तरिते तस्मिन् कुर्यात्सौम्य प्रवेशनम् ।\nसौम्यत्वाद्राजराष्ट्राणां तत्स मृद्धिकरं भवेत् ।। १५ ।।\n\nपद्मानले महाशान्तिं हुत्वादौ च ततःक्रमात् ।\nवैखानसेन विधिनाविमानं बिंबमेव च ।। १६ ।।\n\nसंस्कृत्य चोचितैस्सर्वैस्कंस्कारैः कर्षणादिभिः ।\nप्रतिष्ठाप्य तदारभ्य सर्वं तेनैव चाचरेत् ।। १७ ।।\n\nआलयाश्रितदेवानां परिवारस्य पर्षदाम् ।\nपूजायामप्यमुख्यायां संकरो नैव सम्मतः ।। १८ ।।\n\nमहात्म्यं किमुवक्ष्यामि शास्त्रस्य महतो ऽस्य वै ।\nनालं देवास्त्रयस्सेन्द्रा अनन्तो ऽप्युपवर्णितुम् ।। १९ ।।\n\nश्रुणन्तु मुनयस्सर्वे शास्त्रमाहात्म्यमुत्तमम् ।\nयावच्छक्ति प्रवक्ष्यामि ज्ञातं गुरुकृपाबलात् ।। २० ।।\n\nपुरा चतुर्मुखो ब्रह्मासिसृक्षुरखिलं जगत् ।\nसुप्तोद्थितश्चिरं कालं प्राक्रामीत्सर्गकर्मणि ।। २१ ।।\n\nविसस्मार यदा धाता निद्रयाक्रान्तमानसः ।\nवेदान्त्सर्गप्रधानांस्तु सृष्टिर्नैवप्रवर्तते ।। २२ ।।\n\nचिन्तातुर स्तदा ब्रह्मा मूढः कर्तव्यकर्मणि ।\nबहुधा ध्यायमानस्तुन लेभे कारणं स्वतः ।। २३ ।।\n\nस्वशक्त्या यद्विधेयं स्यात्सर्वं चक्रे विमूढधीः ।\nन हि तत्कारणं लेभे वेदविस्मरणं तु यत् ।। २४ ।।\n\nचिराच्छिन्तां तु तां त्यक्त्वा स्वस्थचित्तः प्रजापतिः ।\nहृत्पद्ममध्ये पुरुषं परमेण समाधिना ।। २५ ।।\n\nचिन्तयामास वै विष्णुमृग्यजुस्सामरूपिणम् ।\nतुष्टाव च तदा ब्रह्मा हरिप्रवणमानसः ।। २६ ।।\n\nननाम च तदा विष्णुं शङ्खचक्रगद्धरम् ।\nअर्चयामास देवेशं पाद्याद्यैर्विग्रहैस्समैः ।। २७ ।।\n\nमुहुर्मुहुः प्रणम्याथमूर्थ्ना देवं जगत्पतिम् ।\nनिर्व्याजकरुणालेशाद्देवस्य विमलान्तरः ।। २८ ।।\n\nतुष्टावजगदीशानं नारायणमजं विधिः ।\n\"जितन्ते पुण्डरीकाक्ष नमस्ते विश्वभावन ।। २९ ।।\n\nनमस्ते ऽस्तु हृषीकेश महापुरुष पूर्वज ।\nदेशकालपरिच्छेदरहितानन्त चिन्मय ।। ३० ।।\n\nसत्यज्ञानसुखानन्दस्वरूप परमेश्वर ।\nपञ्चव्यूह चतुर्व्यूहान न्तव्यूहात्मविग्रह ।। ३१ ।।\n\nविष्णो पुरुष सत्याच्युतानिरुद्ध जगत्पते ।\nनित्यमुक्तजनावासपरमव्योमनायक ।। ३२ ।।\n\nश्रीभूनीलादिसंसेव्य दिव्यमङ्गलविग्रह ।\nशङ्खचक्रगदावाणे भक्ताभयवरप्रद ।। ३३ ।।\n\nकीरीट हार केयूर कटकाङ्गदभूषित ।\nग्रैवेयकपरिष्कार कटीसूत्रविराजित ।। ३४ ।।\n\nतुलसीमालिकाराजद्विशालोरस्थ्सलांचित ।\nप्रलंबयज्ञसूत्राढ्य कौस्तुभाभरणोज्ज्वल ।। ३५ ।।\n\nसर्वलोकेश्वराचिन्त्य श्रीवत्सकृतलक्षण ।\nदिव्यायुधसमासेव्य पीतांबरसुशोभित ।। ३६ ।।\n\nनित्यनिर्यत्ननिरन्ध्रविसारिकरुणारस ।\nमन्दस्नितमुखांभोज मधुराधरपल्लव ।। ३७ ।।\n\nरुक्माभ रक्तनेत्रास्यपाणिपाद सुखोद्वह ।\nसुभ्रूललाटसुभग सुनस स्वायतेक्षण ।। ३८ ।।\n\nवृत्तपीनायतभुज तनुमध्य महाहनो ।\nविलासविक्रमाक्रान्त त्रैलोक्यचरणांबुज ।। ३९ ।।\n\nज्ञानशक्ति बलैश्वर्यवीर्य तेजोविधे ऽनघ ।\nनमस्ते विष्णवे तुभ्यं पुरुषाय नमो नमः ।। ४० ।।\n\nसमस्सत्यस्वरूपाय अच्युताय नमो नमः ।\nनमो ऽनिरुद्धरूपाय वासुदेवाय शार्ङ्गिणे ।। ४१ ।।\n\nनमश्चिदात्मने ऽनन्त शान्तरूपाय धन्विने ।\nशासते निरपेक्षाय स्वतन्त्रायाधिकारिणे ।। ४२ ।।\n\nअच्युतायाविकाराय तेजसां निधये नमः ।\nप्रधान पुरुषेशाय वेदवेद्याय वेदिने ।। ४३ ।।\n\nनमः पर व्यूहरूप नमो विभवविग्रह ।\nअन्तर्यामिन्नमस्ते ऽस्तु नमोर्ऽचारूप शाश्वत ।। ४४ ।।\n\nसहस्रशीर्षं पुरुषं सहस्राक्षं निरञ्जनम् ।\nसहस्रपादं त्रातारं शरणं त्वाङ्गतो ऽस्म्यहम् ।। ४५ ।।\n\nमाता त्वं मे पिता त्वं मे भ्राता त्वं मे सखामम ।\nसर्वं त्वमसि विश्वात्मंस्त्वयि सर्वं प्रतिष्ठितम् ।। ४६ ।।\n\nसंसारसागरं घोरमनन्तं क्लेशभाजनम् ।\nत्वामेव शरणं पाप्य निस्तरन्ति मनीषिणः ।। ४७ ।।\n\nन हि ते गोप्य ते किञ्चिन्न ह्यन्त्यविदितं तव ।\nत्वं साक्षी देहिनामेकस्सर्वं व्याप्य त्वमेधसे ।। ४८ ।।\n\nन ते रूपं न करणं कारणं नास्ति ते ऽनघ ।\nत्वं शास्ता सर्वलोकानां स्रष्टापाता हरन् हरे ।। ४९ ।।\n\nअहं भवश्च ते ब्रह्मन् प्रसादक्रोधजावुभौ ।\nत्वत्तो मे मानसं जन्म प्रथमं द्विजपूजितम् ।। ५० ।।\n\nविज्ञानं तदिदं प्राप्तं ब्रह्मत्वं च यदार्जितम् ।\nसर्वं तव कटाक्षस्य लेशो ऽयं मधुसूदन ।। ५१ ।।\n\nतमसाक्रान्तचित्तस्य विस्मृता निगमा मम ।\nअवेदविहितस्सर्गो मया कर्तुं न शक्यते ।। ५२ ।।\n\nप्रसीद परमेशान वेदभिक्षां प्रयच्छ मे ।\nइति चिन्तयतस्तस्य बभूवावाविलं मनः ।। ५३ ।।\n\nततस्तुभगवान् ब्रह्मा वेदराशिमवाप्तवान् ।\nसस्मार निखिलान्वेदान् सांगानुपनिषद्गणम् ।। ५४ ।।\n\nपुराणन्यायमीमांसाधर्मशास्त्राणि सर्वशः ।\nचतुष्षष्टिकलाश्चैव विद्यास्थानानि यानि च ।। ५५ ।।\n\nअन्तर्हितानां खननाद्वेदानान्तु विशेषतः ।\nस विभुः प्रोच्यते ब्रह्मा विखना ब्रह्मवादिभिः ।। ५६ ।।\n\nवैखानसश्च भगवान् प्रोच्यते स पितामहः ।\nजगत्सर्वमशेषेण वेददृष्टेन वर्त्मना ।। ५७ ।।\n\nप्राणाच्च चक्षुषस्तद्वदभिमानाच्च मर्मणः ।\nहृदयाच्छिरसश्श्रोत्रादुदानाद्व्यानतस्ततः ।। ५८ ।।\n\nसमानाच्च तथापानादृषिश्रेष्ठानिमान् दश ।\nदक्षं मरीचिनं नीललोहितं भृगुमेन च ।। ५९ ।।\n\nतथांगिरसमत्रिञ्च पुलस्त्यं पुलहं तथा ।\nवसिष्ठं चक्रतुं चैव क्रमादसृजदब्जभूः ।। ६० ।।\n\nनव ब्रह्माण एवै ते विनास्युर्नीललोहितम् ।\nवेदानां व्यसनादर्पाक् प्राग्रूपं मिलितं तु यत् ।। ६१ ।।\n\nतान्तु वैखानसीं शाखायेतानध्यापयन्मुनिः ।\nनाम्ना विखनसं प्राहुर्यं च शातातपं तथा ।। ६२ ।।\n\nभृग्वङ्गिरोमरीच्यत्रिपुलस्त्यपुलहाःक्रतुः ।\nतथा वसिष्ठोदक्षश्च नव ब्रह्माणर् इरिता ।। ६३ ।।\n\n(नव ब्राह्माण एवैते विन्यान्ये नीललोहितम्) ।\nएते विखनसश्सिष्याश्श्रुतिस्मृतिविधानतः ।\nतच्छिष्यास्तु महात्मानो मुनयस्तत्त्वदर्शिनः ।। ६४ ।।\n\nवेदानुगानि शास्त्राणि चक्रुर्लोकहितैषिणः ।\nके चिद्गृह्याणि वै चक्रुर्गृह्यश्रौतात्मकानि तु ।। ६५ ।।\n\nधर्मशास्त्राणि केचित्तु पुराणानि च के चन ।\nइतिहासांस् तथाकल्पान् प्रोचुरन्ये महर्षय? ।। ६६ ।।\n\nके चिद्व्याकरणं केचिन्न्यायमन्ये तथेतरत् ।\nवाङ्मयं सकलं सर्वं शास्त्रबद्धं प्रचक्रिरे ।। ६७ ।।\n\nतान्तुवाखानसीं शाखां स्वसूत्रे विनियुक्तवान् ।\nपद्मभूःपरमो धाता तस्मिन्नाराधनत्रयम् ।। ६८ ।।\n\nतान्तु वैखानसीं शाखां स्वसूत्रे विनियुक्तवान् ।\nचक्रे ऋगादिभेदैस्तु व्यसित्वा तु पृथक् पृथक् ।। ६९ ।।\n\nआदिकाले तु भगवान् ब्रह्मातु विखना मुनिः ।\nयजुश्शाखानुसारेण चक्रेसूत्रं महत्तरम् ।। ७० ।।\n\nवर्णाश्रमाचारयुतं श्रौतस्मार्तसमन्वितम् ।\nयत्सूत्राद्यन्तमध्येषु भगवान् विष्णुरव्ययः ।। ७१ ।।\n\nयष्टव्यो गीयते यस्मात्सर्वसूत्रोत्तमं तु तत् ।\nवेदे वैखानसे सूत्रे यो धर्मः परिकीर्तितः ।। ७२ ।।\n\nसर्वैस्सधर्मोनुष्ठेयो नात्र कार्याविचारणा ।\nस्वसूत्रस्य परित्यागादन्यसूत्रसमाश्रयात् ।। ७३ ।।\n\nसद्यःपतति वै विप्रोन वेदस्य समाश्रये ।\nसूत्रं वैखानसं यत्तु वेदस्संप्रतिपद्यते ।। ७४ ।।\n\nएतद्वैखानसं सूत्रमन्यसूत्रानपेक्षितम् ।\nएतद्वैखानसं सूत्रं सर्ववेदार्थसंग्रहः ।। ७५ ।।\n\nवैष्णवं सर्वविप्राणां साम्न्यमभिधीयते ।\nवैखानसस्य सूत्रस्य चाग्नेश्श्रामणकस्य च ।। ७६ ।।\n\nनारायणस्य देवस्य माहात्म्यं नावबुध्यते ।\nयथा वेदेषु सर्वेषु सामवेदः प्रशस्यते ।। ७७ ।।\n\nतथा सर्वेषु सूत्रेषु सूत्रमेतत्प्रशस्यते ।\nअग्निर्वैखानसं शास्त्रं विष्णुर्वेदाश्चशाश्वताः ।। ७८ ।।\n\nगायत्री वैष्णवा विप्रास्सप्तैते बहुपावनाः ।\nअधीतेषु च वेदेषु सांगेषु लभते फलम् ।। ७९ ।।\n\nतत्फलं लभते सद्यस्सूत्रमेतत्पठन् द्विजः ।\nअग्नीषोमादयो देवा ये यज्ञांशहविर्भुजः ।। ८० ।।\n\nते सर्वे सूत्रमाश्रित्य चैनं गच्छन्ति माधवम् ।\nशारीराण्यन्यसूत्राणि तथा स्वर्गफलानि च ।। ८१ ।।\n\nवैष्णवं सूत्रमेतद्धि सर्वसिद्धिकरं परम् ।\nआद्यत्वात्सर्वसूत्राणां वैष्णवत्वाद्विशेषतः ।। ८२ ।।\n\nमयानुवर्तितं तद्वत्काश्यपात्रिमरीचिभिः ।\nयस्मिन्नेव तु संप्रोक्ते सूत्रे विखनसा पुरा ।। ८३ ।।\n\nवनस्थानां तु सर्वेषां विधिश्श्रामणकाभिधः ।\nवानप्रस्थास्ततस्स्वर्वे येद्विजाश्चान्यसूत्रिणः ।। ८४ ।।\n\nतत्सूत्रविध्यमष्ठानात्स्मृता वैखानसा अमी ।\nकिं बहूक्तेन विधिना सर्वं वैखानसं जगत् ।। ८५ ।।\n\nपरस्मिन् व्योम्नि यच्चार्ऽके यत्तेजस्तुत्रयीमयम् ।\nतद्वैखानः परं ब्रह्म इति वेदादधीमहि ।। ८६ ।।\n\nशास्त्रमेतच्च सूत्रं च सर्वेषामपि जीवनम् ।\nये वैखानससूत्रेण संस्कृतास्तु द्विजातयः ।। ८७ ।।\n\nते विष्णुसदृशा ज्ञेयास्सर्वेषामुत्तमोत्तमाः ।\nवैखानसानां सर्वेषां गर्भवैष्णवजन्मनाम् ।। ८८ ।।\n\nनारायणस्स्वयं गर्भेमुद्रां धारयिते निजाम् ।\nविप्रा वैखानसाख्याये तेभक्तास्तत्त्वमुच्यते ।। ८९ ।।\n\nएकान्तिनस्सुसत्त्वस्था देहान्तं नान्ययाजीनः ।\nविष्णोःप्रियतमा लोके चत्वारः परिकीर्तिताः ।। ९० ।।\n\nअश्वद्थःकपिला गावस्तुलसी वैष्णवा द्विजाः ।\nद्विजेषु ब्राह्माणाश्श्रेष्ठा ब्राह्मणेषु च चैष्णवाः ।। ९१ ।।\n\nवैष्णवेषु परं श्रेष्ठा ये वैखानससूत्रिणः ।\nवैष्णवीं प्रतिमां लोके विप्रं वैखानसं तथा ।। ९२ ।।\n\nगङ्गां विष्णुपदीं दृष्ट्वा सर्वपापैः प्रमुच्यते मूलमस्यापि शास्त्रस्य ।\nसार्धकोटिप्रमाणतः उपादिशत्स भगवान् अस्मभ्यं नैमिशे वने ।। ९३ ।।\n\nइति संक्षेपतः प्रोक्तं महत्त्वं सूत्रशास्त्रयोः ।\nतस्माद्वैखानसा विप्रास्संपूज्या भगवत्प्रियाः ।। ९४ ।।\n\nपूजान्ते स्नपनान्ते च तथान्ते चोत्सवस्य च ।\nआचार्यमर्चकं चापि सर्वान् वैखानसांस्तथा ।। ९५ ।।\n\nप्रथमं पूजयित्वैव पश्चात्कार्यं समाचरेत् ।\nयःपूजकमनादृत्य विप्रं वैखानसं हठात् ।। ९६ ।।\n\nतीर्थं गृहीतुं प्रथम्च्छेत्स पतति ध्रुवम् यः ।\nपूजकमनादृत्य विप्रं वैखानसं पुनः ।। ९७ ।।\n\nप्रसादं देवदेवस्य प्रथमं तु जिघृक्षति ।\nब्रह्महत्यामवाप्नोति तत्बूजा निष्पला भवेत् ।। ९८ ।।\n\nयः पूजकमनादृत्य विप्रं वैखानसं पुनः ।\nयादृशीमपि देवाग्रे वाञ्छत्यपचितिं जनः ।। ९९ ।।\n\nचतुर्वेद्यपि सो विप्रस्सद्यश्चण्डालतां व्रजेत् ।\nतत्पूजा निष्फला च स्याद्राजराष्ट्रं विनश्यति ।। १०० ।।\n\nषट्कालं वा त्रिकालं वा द्विकालं कालमेव वा ।\nआलये भगवत्पूजा सौम्येन विधिना कृता ।। १०१ ।।\n\nसर्वसंपत्करी सा स्याज्जगतामिति शासनम् ।\nतत्रार्चने तु शुद्धात्मा पूजकः परितोषितः ।। १०२ ।।\n\nतेन राजा च राज्यं च यजमानश्च नान्वयः ।\nसर्वलोकश्च संतुष्टो वर्धते ब्रह्मतेजसा ।। १०३ ।।\n\nअग्रं वृक्षस्य राजानोमूलं वृक्षस्य पूजकाः ।\nतस्मान्मूलं न हिंसीयान्मूलादग्रं प्ररोहति ।। १०४ ।।\n\nफलं वृक्षस्य राजानः पुष्पं वृक्षस्य पूजकाः ।\nतस्मात्पुष्पं न हिंसीयात्पुष्पात्संजायते फलम् ।। १०५ ।।\n\nदेवस्यं ब्राह्मणस्वं च सन्मानं पूजकस्य च ।\nयस्तु न त्रायते राजा तमाहुर्ब्रह्मघातुकम् ।। १०६ ।।\n\nदुर्बलानामनाथानां बालवृद्धतपस्विनाम् ।\nअन्यायैः परिभूतानां सर्वेषां पार्थिवो गतिः ।। १०७ ।।\n\nराजा पिता च माता च राजा च परमो गुरुः ।\nराजा च सर्वभूतानां परित्राता गुरुर्मतः ।। १०८ ।।\n\nदावाग्निदवदग्धानां राजा पूर्णमिवांभसा ।\nसमुद्रमिव तृप्यन्ति ब्राह्मणा वेदवादिनः ।। १०९ ।।\n\nदहत्यग्निस्तेजसा च सूर्यो दहति रश्मिभिः ।\nराजा दहति दिडेन विप्रो दहति मन्युवा ।। ११० ।।\n\nमन्युप्रहरणा विप्राश्चक्र प्रहरणो हरिः ।\nचक्रात्तीक्ष्णतरो मन्युस्तस्माद्विप्रान्न कोपयेत् ।। १११ ।।\n\nअग्निदग्धं प्ररोहेत सूर्यदग्धं तथैव च ।\nदण्ड्यस्तु संप्ररोहेत ब्रह्मशापहतो हतः ।। ११२ ।।\n\nआपद्यपि च कष्टायां नावमान्यो हि पूजकः ।\nअर्चकेन तु तुष्टेन यदुक्तं देवसन्निधौ ।। ११३ ।।\n\nतद्वाक्यं तु ह रेर्वाक्यं नावमान्यो हि पूजकः ।\nअर्चकं कोपयेद्यस्तु स हि देवस्य कोपकृत् ।। ११४ ।।\n\nदेवेशं तोषयेद्यस्तु स हि पूजकतोषकृत् ।\nगन्धं पुष्पं तथा माल्यं तांबूलं चाक्षतादिकम् ।। ११५ ।।\n\nप्रसादं चापि देवस्य प्रथमं पूजकोर्ऽहति ।\nषडङ्गविदुषां चैव क्रतुप्रवरयाजिनाम् ।। ११६ ।।\n\nवैखानसः पुनात्यग्रे गोष्ठीं विप्रशतस्य तु ।\nफलाभिसंधिरहितं सर्वं कर्माखिलं कृतम् ।। ११७ ।।\n\nब्रह्मार्पणधिया कुर्यात्स भवेद्वैष्णवोत्तमः ।\nनान्यं देवं नमस्कुर्यान्नान्यं देवं प्रपूजयेत् ।। ११८ ।।\n\nअर्चयेत्सततं ध्यायेन्नारायणमनायम् ।\nकायेन मनसा वाचा स तु वैष्णव उच्यते ।। ११९ ।।\n\nतिर्यक्पुण्ड्रधरं चैव पाषण्डिनमवैष्णवम् ।\nदेवाग्रे पूजये ऽन्नैव तद्वैष्णवविमानना ।। १२० ।।\n\nअभ्यर्च्या विष्णुभक्ता हि वैष्णवा भगवत्प्रियाः ।\nअवैष्णवस्य पूजा तु तेषामग्रे सुदारुणा ।। १२१ ।।\n\nतस्मात्सर्वप्रयत्नेन त्यजेद्दूरादवैष्णवम् ।\nयेतु सामान्यभावेन मन्यन्ते पुरुषोत्तमम् ।। १२२ ।।\n\nरुद्रादिभिस्सहाज्ञा नात्ते ऽपि ज्ञेया अवैष्णवाः ।\nनरेषु ब्राह्मणाश्श्रेष्ठा ब्राह्मणेषु विपश्चितः ।। १२३ ।।\n\nविपश्चित्सु कृतधियस्तेषु कर्तार एव च ।\nकर्तृषु ब्रह्मविदुषो ये हि भक्ताजनाक्दने ।। १२४ ।।\n\nविष्णुभक्तेषु सर्वत्र श्रेष्ठा वैखानसास्स्मृताः ।\nतस्मात्संपूज्य सर्वादौ भक्त्या वैखानसं द्विजम् ।। १२५ ।।\n\nविष्णुभक्तं ततः पूज्य यथावर्णानुपूर्व्यशः ।\nगोष्ठीं समर्चयेत्काले भोज्याश्चान्ये द्विजातयः ।। १२६ ।।\n\nस्त्रीयः पूज्या विधानेन वैष्णप्यो वैष्णवाश्रयाः ।\nन हि साधारणि सृष्यिर्वैष्णवीति विचिन्तयेत् ।। १२७ ।।\n\nजन्मान्तरसहस्रेषु तपोध्यानसमाधिभिः ।\nनराणां क्षीणपापानां कृष्णे भक्तिः प्रजायते ।। १२८ ।।\n\nन ह्यभागवतैर्विष्णुर्ज्ञ्रातुं स्तोतुं च तत्त्वतः ।\nद्रष्टुं वा शक्यते मूढाः प्रवेष्टुं कुत एव हि ।। १२९ ।।\n\nतद्भक्तिभाविताः पूता नरास्तद्गतचेतसः ।\nभवन्तिवै भागवतास्ते विष्णुं प्रविशन्ति च ।। १३० ।।\n\nअनेक जन्मसंसारचिते पापसमुच्चये ।\nवार्षिणे जायते पुंसां गोविन्दाभिमुखी मतिः ।। १३१ ।।\n\nप्रद्वेषं याति गोविन्दे द्विजान् वेदांश्च निन्दति ।\nयो नरस्तं विजानीयादासुरांशसमुद्भवम् ।। १३२ ।।\n\nपाषण्डेषु रतिः पुंसां हेतुवादानुकूलता ।\nजायते विष्णुमायातः पतितानां दुरात्मनाम् ।। १३३ ।।\n\nयदा पापक्षयः पुंसां तदा देवद्विजातिषु ।\nविष्टौ च यज्ञपुरुषे श्रद्धा भवति निश्चला ।। १३४ ।।\n\nयथा स्वल्पान शेषस्तु नराणां पापसंचयः ।\nभवन्ति ते भागवता निश्श्रेयशपरा नराः ।। १३५ ।।\n\nभ्राम्यतामत्र संसारे नराणां कर्मदुर्गमे ।\nहस्तावलंबनो ह्येको भक्तिक्रीतो जनार्दनः ।। १३६ ।।\n\nकर्मणा मनसा वाचा प्राणिनां यो ऽनसूयकः ।\nभावसक्तश्च गोविन्दे विष्णौ भागवतो हि सः ।। १३७ ।।\n\nयो ब्राह्मणांश्च वेदांश्च नित्यमेव नमस्यति ।\nन द्रोग्धा परवित्तादेः सहि भागवतः स्मृतः ।। १३८ ।।\n\nसर्वान् देवान् हरिं वेत्ति सर्वान् लोकांश्च केशवम् ।\nतेभ्यश्च नास्यमात्मावं स हि भागवतस्स्मृतः ।। १३९ ।।\n\nदेवं मनुष्यमन्यं वा पशुपक्षिपिपीलिकाः ।\nतरुपाषाणकाष्ठादीन् भूम्यंभोगगनं दिशः ।। १४० ।।\n\nआत्मानं चापि देवेशाद्व्यतिरिक्तं जनार्दनात् ।\nयो न जानाति पुण्यात्मा स हि भागवतस्स्मृतः ।। १४१ ।।\n\nसर्वं भगवतो भागो यद्भूतं भव्यसंस्थितम् ।\nइति यो वै विजानाति स हि भागवतस्स्मृतः ।। १४२ ।।\n\nभवभीतिं हरत्येष भक्तिभावेन भावितः ।\nभगवानिति यद्भावस्स तु भागवतस्स्मृतः ।। १४३ ।।\n\nभावं न कुरुते यस्तु सर्वभूतेषु पापकम् ।\nकर्मणा मनसा वाचा स तु भागवतस्स्मृतः ।। १४४ ।।\n\nबाह्यार्थनिरपेक्षो यो भक्त्या भगवतः क्रियाम् ।\nभावेन निष्पादयति ज्ञेयो भागवतो हि सः ।। १४५ ।।\n\nनारयो यस्य सुस्निग्धा न चोदासीनवृत्तयः ।\nपश्यतस्सर्वमेवेदं विष्णुं भागवतस्स हि ।। १४६ ।।\n\nसुतप्तेनेह तपसा यज्ञैर्वा बहुदक्षिणैः ।\nतां गतिं न नरायान्ति यां तु भागवता नराः ।। १४७ ।।\n\nयोगच्युतैर्भागवतैद् देवराजश्शतक्रतुः ।\nअवाङ्निरीक्ष्यते नज्रीकिमु ये योगपारगाः ।। १४८ ।।\n\nयज्ञनिष्पत्तये वेदा देवा यज्ञपतेः कृते ।\nतत्तोषणाय यतते स हि भागवतस्स्मृतः ।। १४९ ।।\n\nयेन सर्वात्मना भक्त्या विष्णौ भावो निवेशितः ।\nयुक्तत्वात्कृतकृत्यत्वात्स हि भागवतस्स्मृतः ।। १५० ।।\n\nव्रतिनां यज्ञपुरुषः पूज्यो विष्णुरसंशयः ।\nस्त्रीयश्च स्वं च भर्तारमृते पूज्यन्न दैवतम् ।। १५१ ।।\n\nभर्तुर्गृहस्थस्य सतः पूज्यो यज्ञपतिर्हरिः ।\nवैखानसानामाराध्यस्तपोभिर्मधुसूदनः ।। १५२ ।।\n\nध्येयः परिव्राजकानां वासुदेवो महात्मनाम् ।\nएवमाश्रमिणां विष्णुस्सर्वेषां च परायणम् ।। १५३ ।।\n\nन दानैर्नतपोभिश्च प्रीयते भगवान् हरिः ।\nवर्णाश्रमाचारवता यथा स परितुष्यति ।। १५४ ।।\n\nवर्णाश्रमाचारवता पुरुषेण परःपुमान् ।\nविष्णुराराध्यते पन्था नान्यस्तत्तोषकारकः ।। १५५ ।।\n\nअत्रानुक्तेषु दोषेषु प्रायश्चित्तं प्रवक्ष्यते ।\nपैण्डरीकाग्निमासाद्य परिषिच्य च पावकम् ।। १५६ ।।\n\nषट्कृत्वो वैष्णवं तद्वच्चतुष्कृत्वश्च व्याहृतीः ।\nअष्टाक्षरं चाष्टकृत्वस्तथा च द्वादशाक्षरम् ।। १५७ ।।\n\nहुत्वा द्वादशकृत्वस्तु विष्णुसूक्तं च पौरुषम् ।\nएकाक्षरादिसूक्तं च श्रीभूसूक्तद्वयं हुनेत् ।। १५८ ।।\n\nदेवं संस्नाप्य चाभ्यर्च्य हविस्सम्यङ्नि वेदयेत्, ।\nअनेन विधिना तत्र शान्तिर्भवति शोभना ।। १५९ ।।\n\nहादोषेषु च पुनरुक्तहोमैस्सहैव तु ।\nपारमात्मिकमीङ्काराद्यष्टाशीतिं विशेषतः ।। १६० ।।\n\nहुत्वा च सर्वदैवत्यमष्टाभिश्च शतैर्घटैः ।\nदेवं संस्नाप्य चाभ्यर्च्य हविस्सम्यङ्नि वेदयेत् ।। १६१ ।।\n\nइति श्रीवैखानसे भगवच्छास्त्रे भृगुप्रोक्तायां संहितायां प्रकीर्णाधिकारे त्रिंशो ऽध्यायः।\n\nअथैक त्रिंशो ऽध्यायः।\n\nसंप्रोक्षणत्रयम्।\nअथ वक्ष्यामि तत्रोक्तप्रायश्चित्तस्य संग्रहम् ।\nजलसंप्रोक्षणं चैव लघुसंप्रोक्षणं तथा ।। १ ।।\n\nमहासंप्रोक्षणं चेति प्रायश्चित्तं त्रिधा स्मृतम् ।\nनिमित्ते समनुप्राप्ते ज्ञात्वा गौरवलाघवम् ।। २ ।।\n\nवक्ष्यमाणक्रारेण सद्यस्संप्रोक्षणं चरेत् ।\nसंप्रोक्षणविधानस्य न कालनियमस्स्मृतः ।। ३ ।।\n\nन कुर्यान्मासनक्षत्र तिथिवाराद्यवेक्षणम् ।\nतस्मान्निमित्ते संप्राप्ते सद्यस्संप्रोक्षणं चरेत् ।। ४ ।।\n\nदेशकालाद्यवेक्षाया निमित्ते सति गौरवम् ।\nबहुबेरेषु चैकस्मिन् स्थावरे जङ्गमे ऽथ वा ।। ५ ।।\n\nअर्चनायां विहीनायां कालातीते विपर्यये ।\nनिर्माल्यपूजने चैव निवेदितनिवेदने ।। ६ ।।\n\nएकाहे ऽप्यर्चनाहीने नित्यस्नापनवर्जने ।\nबलिहोमादिहीनेच नित्योत्सवविवर्जने ।। ७ ।।\n\nप्राकाराभ्यन्तरे प्राप्ते प्रमादादशुभे सति ।\nअस्पृश्यागमने तत्र चण्डालाद्यैः प्रवेशने ।। ८ ।।\n\nश्वकुक्कुट वराहोष्ट्रगर्दभानां प्रवेशने ।\nउदक्यया सूतिकया पाषण्डाद्यैरथापि वा ।। ९ ।।\n\nकुण्डगोलव्रतभ्रष्टतुरुष्कादिप्रवेशने ।\nअन्यसूत्रिद्विजैस्स्पृष्टे मोहादज्ञानतो ऽपिवा ।। १० ।।\n\nमहावातहते बिंबे संसिक्ते वर्षबिन्दुभिः ।\nविण्मूत्ररुधिरस्रावे बहुजल्पे च मैथुने ।। ११ ।।\n\nएवमादिनिमित्ते तु जलसंप्रोक्षणं चरेत् ।\nनैवासंप्रोक्षिते बिंबे हरिर्वसति निश्चयः ।। १२ ।।\n\nतस्माद्बिंबविशुद्ध्यर्थं संप्रोक्ष्यैव समर्चयेत् ।\nदोषाधिक्ये समुत्पन्ने लघुसंप्रोक्षणं चरेत् ।। १३ ।।\n\nराष्ट्रक्षोभे च दुर्भिक्षे तन्त्रसंकरदूषणे ।\nशूद्रैर्वाथानुलोमैर्वापाषण्डैर्भ्रमितैरपि ।। १४ ।।\n\nउदक्यया सूतिकया पतितैर्वाथ पातकैः ।\nचण्डालाद्यैः प्रविष्टे च गर्भागारे विशेषतः ।। १५ ।।\n\nसूतैर्वा कुण्डगोलाद्यैस्तथा देवलकादिभिः ।\nश्वकुक्कुट वराहाद्यैः प्रविष्टे गार्दभादिभिः ।। १६ ।।\n\nउलूकगृध्रकाकाद्यैः प्रविष्टे ऽन्तर्गृहे तथा ।\nतुरुष्काद्यैःप्रविष्टे वा शुक्रणोणितयोरपि ।। १७ ।।\n\nविण्मूत्रादेर्विसर्गे वा गर्भागारेर्धमण्डपे ।\nत्षहादूर्ध्वं विहीने तु पूजने दीपवर्जने ।। १८ ।।\n\nएक रात्रमतिक्रम्य देवेग्रामान्तरस्थिते ।\nआग्निदाहे ऽशनीपाते गर्भागारेर्ऽधमण्डपे ।। १९ ।।\n\nअन्यसूत्षर्चिते बिंबेस्पृष्टे वा बुद्धिपूर्वकम् ।\nअन्यैरनुक्तैर्देषैश्च लघुसंप्रोक्षणं चरेत् ।। २० ।।\n\nमहानिमित्ते संप्राप्ते महासंप्रोक्षणं चरेत् ।\nद्वादशाहात्समारभ्य वत्सरान्तं विधानतः ।। २१ ।।\n\nहीनायामर्चनायां च नित्ये नैमित्तिके तथा ।\nक्रियाहीने विपर्यासे हीने मासोत्सवादिके ।। २२ ।।\n\nनित्यस्नपनहीने ऽपि मात्रादानविहीनके ।\nबलिहोमादिहीने च संप्राप्ते शास्त्रसंकरे ।। २३ ।।\n\nएवमादिषु हीनेषु वत्सरान्तं प्रमादतः ।\nपर्षदां परिवाराणामाश्रितालयसेविनाम् ।। २४ ।।\n\nध्वजारोहणपूर्वं तु कृते कालोत्सवादिके ।\nविप्रादिमरणे प्राप्ते देवागारे विशेषतः ।। २५ ।।\n\nगर्दभाश्वलुलायोष्ट्रश्वसूकरमुखे मृते ।\nगजादिमृगनाशे च देवागारे प्रमादतः ।। २६ ।।\n\nचण्डालाद्यन्त्यजातीनां मरणे वा विशेषतः ।\nशूद्रैर्वाथानुलोमैर्वा पाषण्डैः पतितादिभिः ।। २७ ।।\n\nसंस्पृष्टे वैष्णवे बिंबे तुरुष्काद्यैर्मलिम्लुचैः ।\nस्पृष्टे चण्डालकाद्यैर्वा महापातकदूषितैः ।। २८ ।।\n\nविमाने ऽशनिपाते वा महोल्का पतने ऽपि वा ।\nलोहितो पलवर्षे च वांसुवर्षे विशेषतः ।। २९ ।।\n\nभूकंपाच्चलिते बिंबे वल्मीकस्य समुद्भवे ।\nशिथिलिभवने वापि चाष्टबन्धे विशेषतः ।। ३० ।।\n\nजीर्णे स्तंभादिपतने देवागारेन वीकृते ।\nअग्निस्पर्शे च बेरस्य मनुष्यप्रसवे तथा ।। ३१ ।।\n\nसुथाकर्मणि सर्वत्र गर्भगेहादिके पुनः ।\nबिंबेषु गर्भगेहे वा कृमिकीटादिदर्शने ।। ३२ ।।\n\nहसने रोदने चैव भाषणे च विशेषतः ।\nस्वेदशोणितयोर्वापि दर्शने वर्णसंक्षये ।। ३३ ।।\n\nविमाने मण्डपे वाथ यत्र कुत्रापि वा हरेः ।\nदेवागारे समुत्पन्ने दोषेष्वेतेषु वा पृथक् ।। ३४ ।।\n\nदुर्भिक्षे राष्ट्रसंक्षोभे दुर्निमित्तेषु चैव हि ।\nदुस्स्वप्ने भूमिकंपे वा परराजाद्युपद्रवे ।। ३५ ।।\n\nभूगुप्ते चोद्धृते बिंबे चिरमन्यालये स्थिते ।\nअतिक्रम्य त्रिरात्रं तु देवे ग्रामान्तरे स्थिते ।। ३६ ।।\n\nकुण्डगोलकसूताद्यैर्दीक्षितैरर्चने कृते ।\nअनुक्तानि च कर्वाणि दुरितान्यद्भुतानि च ।। ३७ ।।\n\nदृष्ट्वातु यजमानश्च ये तत्परिसरे जनाः ।\nग्रामस्थिता चनाश्चैव राजा राष्ट्रं च यत्नतः ।। ३८ ।।\n\nज्ञात्वा शास्त्रोक्तविधिना दोषजं भक्तितः फलम् ।\nमहासंप्रोक्षणं कुर्यान्महादोषापनुत्तये ।। ३९ ।।\n\nमहदोषेषु सर्वत्र महाशान्तिर्विथीयते ।\nपूर्वं स्थापितबिंबस्य न साधारणहेतुना ।। ४० ।।\n\nस्यात्पुनस्थ्सापनं तस्मान्महासंप्रोक्षणं चरेत् ।\nमहासंप्रोक्षणविधेर्नूतनस्थापनस्य च ।। ४१ ।।\n\nस्वल्पो भेद इति प्रोक्तमृषिभिः काश्यपादिभिः ।\nजलसंप्रोक्षणविधिं प्रवक्ष्यामि तपोधनाः ।। ४२ ।।\n\nयजमानाभ्यनुज्ञातो गुरुस्स्नात्वा विधानतः ।\nआलयाभिमुखे वापि दक्षिणे वा मनोरमे ।। ४३ ।।\n\nस्थण्डिले सैकते शुद्धे पुण्याहाग्निमुखात्वरम् ।\nवास्तुहोमावसाने च दोषदुष्टं तु यत् स्थलम् ।। ४४ ।।\n\nपर्यग्निपञ्चगव्याभ्यां संस्क्रत्य विधिना बुधः ।\nबिंबं पुरुषसूक्तेन कलशैरभिषिच्य च ।। ४५ ।।\n\nषट्द्रोणधान्य राशौ तु पञ्चकुंभान्निधाय च ।\nवस्त्रयुग्नेन संवेष्ट्य प्रतिमास्तेषु निक्षिपेत् ।। ४६ ।।\n\nनालिकेराम्रपत्राद्यैरलङ्कृत्य पृथक् घटान् ।\nपञ्चसूक्तं जपित्वैव पञ्चशान्तिभिरेव च ।। ४७ ।।\n\nपञ्चमूर्तिभिरावाह्य समभ्यर्च्याष्टविग्रहैः ।\nपश्चादग्निं परिस्तीर्य पञ्चसूक्तं हुनेत्सुधीः र् ।। ४८ ।।\n\nइङ्कारादींश्च जुहुयादष्टाशीतिमतः परम् ।\nपञ्चवारुणमन्त्रैश्च महाव्याहृतिभिस्सह ।। ४९ ।।\n\nपश्चादग्निं विसृज्यैव गुरवे दक्षिणां ददेत् ।\nनिष्काहीनसुवर्णं च वस्त्राभरणकुण्डलान् ।। ५० ।।\n\nपश्चात्कुंभजलेनैव प्रोक्षयित्वा समन्त्रकम् ।\nप्रभूतं च निवेद्यैव नित्यार्चनमथाचरेत् ।। ५१ ।।\n\nअनेन विधिना दोषा नश्यत्येव न संशयः ।\nतद्बिंबे देवसान्निध्यं भवेदित्याह चाङ्गिराः ।। ५२ ।।\n\nएतावानेव संप्रोक्तो जलसंप्रोक्षणक्रमः ।\nलघुसंप्रोक्षणं कुर्याद्यजमानेन वै गुरुः ।। ५३ ।।\n\nयथार्हं पूजितः पूर्वमारंभदिवसादधः ।\nत्षहे वा द्वियहे वापि कृत्वा चैवाङ्कुरार्पणम् ।। ५४ ।।\n\nऔपासनाग्नौ श्वोभूते वास्तुहोमं विधाय च ।\nपर्यग्नि पञ्चगव्याभ्यां शोधयित्वा समन्ततः ।। ५५ ।।\n\nअभिषिच्य च देवेशमष्टोत्तरशतैर्घुटैः ।\nशोथयित्वा विधानेन वस्तुवास्तुपरिच्छदान् ।। ५६ ।।\n\nपश्चात्पद्माग्निमासाद्य कृताघारं विधानतः ।\nकुंभपूजां ततः कुर्यात्सम्यक् ध्यानयुतो गुरुः ।। ५७ ।।\n\nद्वात्रिंशत्प्रस्थसंपूर्णान् कुंभानाहृत्य शोभनान् ।\nतन्तुना वेष्टयित्वा तु तोयैरापूर्य मन्त्रत ।। ५८ ।।\n\nषड्भारधान्यरोशौ तु वेद्यां सप्तदश क्रमात् ।\nवस्त्रयुग्मेन संवेष्ट्य प्रतिमास्तेषु निक्षिपेत् ।। ५९ ।।\n\nनिष्कत्रयकृतांस्तत्र नव रत्नानि यत्नतः ।\nरत्नालाभे सुवर्णं वा प्रत्येकं निक्षिपेद्घटे ।। ६० ।।\n\nगन्धपुष्पैस्समभ्यर्च्य नालिकेराम्रपल्लवैः ।\nआयुधैःपञ्चभिस्तद्वत्तोरणैरष्टमङ्गलैः ।। ६१ ।।\n\nअलङ्कृत्य गुरुर्धीमान्त् पृष्ट्वा कूर्चेन तान् घटान् ।\nपञ्चसूक्तं पञ्चशान्तिं ततो द्वादशसूक्तकम् ।। ६२ ।।\n\nसारस्वतादिसूक्तं च दिक्सूक्तं पञ्चवारुणम् ।\nस्वस्तिसूक्तं जपित्वैव तथैवौषधिसूक्तकम् ।। ६३ ।।\n\nनवमूर्तिभिरावाह्य देवीभ्यां सह पार्षदैः ।\nद्वात्रिंशद्विग्रहैस्सम्यगभ्यर्च्य तु निवेदयेत् ।। ६४ ।।\n\nपैण्डरीकाग्निमासाद्य परिषिच्य च पावकम् ।\nपञ्चसूक्तेन जुहुयाद्व्यापकत्रयमन्त्रतः ।। ६५ ।।\n\nअष्टोत्तरशतं तद्वदष्टाविंशतिरेव वा ।\nर् इङ्कारादींश्च जुहुयादष्टाशीतिमतः परम् ।। ६६ ।।\n\nधातादिं मूलहोमं च पञ्चवारुणमेव च ।\nहुत्वा कूश्माण्डहोमं च पञ्चवारुणमेव च ।। ६७ ।।\n\nपङ्कजैर्बिल्वपत्रैर्वा विष्णुगायत्रिया ततः ।\nअष्टोत्तरशतं हुत्वा पश्चादग्निं विसर्चयेत् ।। ६८ ।।\n\nपश्चाद्गुरुः पूजितस्सन् वस्त्राभरणकुण्डलैः ।\nकुंभमादाय शिरसो ग्राममालयमेव वा ।। ६९ ।।\n\nप्रदक्षिणं परीत्याथ देवदेवस्य सन्निधौ ।\nकूर्चेनादाय तत्तोयं प्रोक्षयेत्पञ्चमूर्तिभिः ।। ७० ।।\n\n\"शुची वो हव्यऽऽ मन्त्रेण प्रोक्षयेत्सर्वमन्दिरम् ।\nउपचारैस्समभ्यर्च्य \"क्षमऽऽस्वेति प्रणम्य च ।। ७१ ।।\n\nमहाहविः प्रभूतं वा देवेशाय निवेदयेत् ।\nब्राह्मणानां सहस्रं च भोजयेद्गुरुणा सह ।। ७२ ।।\n\nगुरवे दक्षिणां दद्यात्सुवर्णं पञ्चनिष्ककम् ।\nप्रदद्याद्भूमिमिष्टां च प्रोन्मिषत्सस्यमालिनीम् ।। ७३ ।।\n\nदशदानं ततः कृत्वा नित्यार्चनमथाचरेत् ।\nएवं यः कुरुते भक्त्या लघुसंप्रोक्षणं हरेः ।। ७४ ।।\n\nविष्णुसान्निध्यमाप्नोति दोषशान्तिश्च जायते ।\nराजराष्ट्राभिवृद्धिश्च जगत्पुष्टिकरं भवेत् ।। ७५ ।।\n\nलघुसंप्रोक्षणविधिर्मया प्रख्यापितः किल ।\nकाश्यपाद्यैश्च मुनिभिरेवमेव प्रचोदितः ।। ७६ ।।\n\nमहासंप्रोक्षण विधौ विशेषो वक्ष्यते मया ।\nजलाधिवासरहितं नेत्रोन्मीलनवर्जनम् ।। ७७ ।।\n\nप्रतिष्ठोक्तविधानेन सर्वं पूर्ववदाचरेत् ।\nनेत्रयोस्तेजने तद्वद्दृष्टिदोषे विशेषतः ।। ७८ ।।\n\nजलाधिवासनं कुर्यादक्ष्णोरुन्मीलनं पुनः ।\nमहाशान्तिविधानस्य विशेषो ऽत्र प्रकीर्तितः ।। ७९ ।।\n\nजङ्गमप्रतिमास्सर्वा अधिवासपुरस्सरम् ।\nप्रोक्षयित्वा विधानेन देवं पूर्ववदर्चयेत् ।। ८० ।।\n\nमहानिमित्ते संप्राप्ते यजमानार्थितो गुरुः ।\nप्रतिष्ठोक्तदिने विद्वान् ऋत्विग्भिर्लक्षणान्वितैः ।। ८१ ।।\n\nवस्त्रैराभरणैश्चापि पूर्वोक्तमिव भूषितः ।\nप्रोक्षणादिवसात्सूर्वमङ्कुरार्पणमाचरेत् ।। ८२ ।।\n\nद्रव्याण्यपि सुसंभृत्य यागशालां प्रविश्य च ।\nकदलीपूगमालाद्यैः पताकाद्यैरलङ्कृताम् ।। ८३ ।।\n\nतन्मध्येकल्पयेद्वेदिं शयनार्थं विधानतः ।\nतस्यास्तु पूर्वदिग्भागे कुंभवेदिं सलक्षणम् ।। ८४ ।।\n\nपरितश्चाग्निकुण्डांश्च पैण्डरीकं च कारयेत् ।\nदेवालयं च संशोध्य मृष्टसिक्तोपलेपनैः ।। ८५ ।।\n\nआचार्यस्सुप्रसन्नात्मा यजमानार्थितो मुहुः ।\nस्नात्वास्नानविधानेन गायत्रीं च सहस्रशः ।। ८६ ।।\n\nजप्त्वा द्वादशसूक्तानि पुण्याहमपि वाचयेत् ।\nवास्तुहोमं ततः कृत्वा कुण्डे त्वौपासने गुरुः ।। ८७ ।।\n\nपर्यग्नि पञ्चगव्याभ्यां संशोध्यैव च सर्वतः ।\nगार्हपत्यादिकुण्डेषु क्रमादाघारमाचरेत् ।। ८८ ।।\n\nपक्वबिंबसमाकारघटानां पञ्चविंशतिम् ।\nतन्तुना त्रिवृता वेष्ट्य शोधयित्वा सुधूपितान् ।। ८९ ।।\n\nआदाय मन्त्रवद्दिव्यं जलमाहृत्य यत्नतः ।\nपूताभिरद्भिरापूर्य नालिकेराम्रपल्लवैः ।। ९० ।।\n\nअलङ्कृत्य तथा कूर्चैर्गन्धपुष्पाक्षतादिभिः ।\nयवैर्वाह्रीहिभिर्वाथ वेद्यां द्वादशभारकैः ।। ९१ ।।\n\nआस्तीर्य तेषु संस्थाप्य पृथग्वस्त्रेण वेष्टयेत् ।\nसौवर्णप्रतिमास्तत्र पञ्चनिष्ककृताः पृथक् ।। ९२ ।।\n\nगजकूर्मादिरूपाणि नवरत्नादि च क्षिपेत् ।\nध्यानमार्गेण कुंभेषु मध्यमादिषु चक्रमात् ।। ९३ ।।\n\nनवमूर्तिक्रमेणैव मन्त्रेणावाहयेद्गुरुः ।\nवेद्यधस्थेषु कुंभेषु चें दादीनष्टदिक्पतीन् ।। ९४ ।।\n\nआवाह्य गन्धपुष्पाद्यैस्समभ्यर्च्य निवेदयेत् ।\nसहस्रकलशैस्स्नाप्य स्नपनोक्तप्रकारतः ।। ९५ ।।\n\nसौवर्णं कौतुकं बद्ध्वा प्रतिष्ठोक्तविधानतः ।\nशय्यावेदिं समभ्युक्ष्य पञ्चतल्पान् प्राकल्प्यच ।। ९६ ।।\n\nशालिव्रीहियवैश्चापि षड्भारैश्च पृथक् पृथक् ।\nतदर्धैस्तण्डुलैश्चाथ तदर्धैश्च तिलैस्तथा ।। ९७ ।।\n\nउपर्युपरि चास्तीर्य चर्मजादीन् समास्तरेत् ।\nशयने शाययेद्वेद्यामौत्सवं बिंबमुक्तवत् ।। ९८ ।।\n\nकूर्चाधिवासं कुर्वीत ध्रुवमात्रं यदिक्रमात् ।\nवेदानध्यापयेद्दिक्षु \"ऋचां प्राचीऽऽरिति श्रुतिः ।। ९९ ।।\n\nगार्हपत्यादिकुण्डेषु प्रतिष्ठोक्तविधानतः ।\nऋत्विग्भिः कारयेद्धोमं तत्तद्दैवत्यपूर्वकम् ।। १०० ।।\n\nगुरुस्सभ्याग्निमासाद्य परिषिच्य च पावकम् ।\nपञ्चसूक्तं क्रमेणैव महाव्याहृतिपूर्वकम् ।। १०१ ।।\n\nव्यापकत्रयमन्त्रं च विष्णुगायत्रिया पुनः ।\nअषोत्तरशतं हुत्वा व्याहृत्या च तथैव च ।। १०२ ।।\n\nततो ऽब्जाग्निं समासाद्य पञ्चसूक्तैस्सहैव तु ।\nधातादिमूलहोमं च पञ्चवारुणसंयुतम् ।। १०३ ।।\n\nमहाशान्त्युक्तमन्त्रांश्च त्रिरावर्त्य हुनेत्ततः ।\nकुंभवेदिं समासाद्य समभ्यर्च्याष्टविग्रहैः ।। १०४ ।।\n\nस्पृष्ट्वा कूर्चेन तत्कुंभान् ऋत्विग्भिस्सह वै गुरुः ।\nआत्मसूक्तं जपित्वैव पञ्चसूक्तमतः परम् ।। १०५ ।।\n\nस्वस्तिसूक्तं च दौर्गं च रात्रिमेकाक्षरं तथा ।\nअष्टदिक्पालसूक्तानि पञ्चशान्तिमतः परम् ।। १०६ ।।\n\n\"आपो हिरण्यवर्णाऽऽभ्यां पावमानीभिरेव च ।\nजप्त्वा द्वादशसूक्तं च ततस्सभ्यानले क्रमात् ।। १०७ ।।\n\nहौत्रप्रशसनं कुर्यात्सर्वं होत् तु पूर्ववत् ।\nचतुर्मूर्तिक्रमेणैव सहस्राहुतिना सह ।। १०८ ।।\n\n\"यद्देवाऽऽद्यैश्च कूश्माण्डैस्सर्वदैवत्यमन्त्रकैः ।\nहुत्वातु दोषशान्त्यर्थं लोजैस्तद्वत्तिलैरपि ।। १०९ ।।\n\nसापूपैर्विष्णुगायत्षा हुत्वाकुण्डेषु पूर्ववत् ।\nअष्टोत्तरशतं तद्वदष्टाविंशतिरेव वा ।। ११० ।।\n\nपरिषेगं ततः कृत्वा पैण्डरीके विशेषतः ।\nपद्मैर्वा बिल्वपत्रैर्वा विष्णुगायत्रिया ततः ।। १११ ।।\n\nअषोत्तरसहस्रं तु घृतेनाप्लुत्य वै हुनेत् ।\nपारमात्मिकमन्त्रैश्च र् इङ्काराद्यैश्च यत्नतः ।। ११२ ।।\n\nअष्टाशीतिं ततो हुत्वा महाव्याहृतिपूर्वकम् ।\nहुत्वा तद्दोषनाशाय राजराष्ट्राभिवृद्धये ।। ११३ ।।\n\nसभ्याग्निं पौण्डरीकाग्निं हित्वान्येष्वन्तहोमकम् ।। ११४ ।।\n\nनृत्तगीतादिवाद्यैश्च रात्रिशेषं नयेद्गुरुः ।\nप्रातस्स्नात्वा विधानेन कलशैस्स्नपनं चरेत् ।। ११५ ।।\n\nपञ्चसूक्तैश्च संस्नाप्य पञ्चशान्तिसमन्वितम् ।\nपश्चाद्देवमलङ्कृत्य सुवस्त्राभरणादिकैः ।। ११६ ।।\n\nगन्धपुष्पैस्सुगन्धैश्च यापन्नेत्रमनःप्रियम् ।\nमुहूर्ते समनुप्राप्ते कुंभमादाय देशिकः ।। ११७ ।।\n\nस्वस्तिसूक्तं जपन् ग्राममालयं वा प्रदक्षिणम् ।\nकृत्वा देवाग्रतः कुंभं ध्यान्यपीठे निवेशयेत् ।। ११८ ।।\n\nयजमानेन शक्त्यावै गुरुस्संपूजितस्तदा ।\nकूर्यादनन्तरोक्तांश्च संस्कारान् भगवत्प्रियान् ।। ११९ ।।\n\nवस्त्रेराभरणैश्शुभ्रैः कुण्डलैश्च विशेषतः ।\nयजमानस्सुसंपूज्य पशुभूम्यादिभिर्गुरुम् ।। १२० ।।\n\nगुरवे दक्षिणां दद्यान्निष्काणामेकविंशतिम् ।\nऋत्विग्भ्यश्च तथा दद्यात्सुप्रीतो भगवान् हरिः ।। १२१ ।।\n\nगुरुः पश्चात्समावाह्य समभ्यर्च्याष्टविग्रहैः ।\nमहाहविर्नि वेद्यैन पायसापूपसंयुतम् ।। १२२ ।।\n\nसाज्यं सव्यञ्जनं दत्वा मुखवासं निवेदयेत् ।\nपुष्पाञ्जलिं ततो दत्वा \"क्षयऽऽ स्वेति प्रणम्य च ।। १२३ ।।\n\nसहस्रं ब्राह्मणानां च भोजयेच्छान्तिहेतवे ।\nदशदानं विशेषेण देवप्रीतिकं भवेत् ।। १२४ ।।\n\nएवमाद्वादशाब्दात्तु प्रतिष्ठामाचरेत्ततः ।\nपुनस्थ्सापनसंस्कारात्प्रायश्चित्तं न हीतरत् ।। १२५ ।।\n\nतस्मात्सर्वप्रयत्नेन शास्त्रोक्तं सर्वमाचरेत् ।\nएवं यःकुरुते भक्त्या विष्णोस्संप्रोक्षणत्रयम् ।। १२६ ।।\n\nप्रतिष्ठाफलमासाद्य वैष्णवं लोकमाप्नुयात् ।। १२७ ।।\n\nइति श्रीवैखानसे भगवच्छास्त्रे भृगुप्रोक्तायां संहितायां प्रकीर्णाधिकारे एकत्रिंशो ऽध्यायः।\n\nअथद्वात्रिंशो ऽध्यायः।\n\nप्रकीर्णकम्।\nअतःपरं प्रवक्ष्यामि ज्येष्ठायामुत्सवक्रमम् ।\nज्येष्ठे मासि तु संप्राप्ते ज्येष्ठानक्षत्र संयुते ।। १ ।।\n\nविष्णोरेव विशेषस्स्यात्सुगन्धं तैलमाहरेत् ।\nतैलक्रमं प्रवक्ष्यामि श्रुणुध्वं मुनिपुङ्गवाः ।। २ ।।\n\nयागशालां प्रकल्प्यैव सर्वालङ्कालसंयुताम् ।\nसभ्यं च पैण्डरीकं च कारयित्वा सलक्षणम् ।। ३ ।।\n\nतद्दिनस्य तु पूर्वेद्युस्तृतीये पञ्चमे ऽपि वा ।\nसप्तमे ऽहनि वा चापि अङ्कुरार्पणमाचरेत् ।। ४ ।।\n\nआघारं विधिवत्कृत्वा सर्वकार्यमदः परम् ।\nवेद्यास्तथोत्तरे पार्श्वे भूम्यामपटमाचरेत् ।। ५ ।।\n\nचतुस्तालप्रमाणेव विस्तारं निम्नमेव च ।\nनिम्नेतु विन्यसेद्भाण्डं द्विद्रोणपरिमाणकम् ।। ६ ।।\n\n\"भूः प्रतिऽऽ ष्ठेति मन्त्रेण निम्ने भाण्डं सुनिक्षिपेत् ।\nमलयागुरुदारूणि देवदारु तथैव च ।। ७ ।।\n\nयानि चात्र सुगन्धीनि देवयोग्यानि तानि वै ।\nगुग्गुलं च समाहृत्य मर्दयित्वासकृत् सकृत् ।। ८ ।।\n\nविष्णुऽगायत्रिया भाण्डे तानि द्रव्याणि निक्षिवेत् ।\nशरावेण पिधायाथ मृदा च परिलेपयेत् ।। ९ ।।\n\nगोकरीषाणि काष्ठानि तस्योपरि विनिक्षिपेत् ।\nमन्दाग्निना पचेत्तत्तु यावत्तैलागमं भवेत् ।। १० ।।\n\nतावत्कालं पचेद्विद्वान् तैलमाहृत्य संभृतम् ।\nवासितानि तु वस्तूनि परिहृत्य तु तत्र वै ।। ११ ।।\n\nसुगन्धिदैलभाण्डं च ध्यान्यपीठोपरि न्यसेत् ।\nपूर्वोक्तेनैव मन्त्रेण तन्तुना परिवेष्टयेत् ।। १२ ।।\n\nपितॄन् सोमं तथाभ्यर्च्य वनत्पतिमतः परम् ।\nतैले तस्मिन् विधानेन अर्घ्यान्तमभिपूजयेत् ।। १३ ।।\n\nवैष्णवं विष्णुसूक्तं च नरसूक्तं तथैव च ।\nजप्त्वातु विष्णुगायत्रीमष्टोत्तरसहस्रकम् ।। १४ ।।\n\nआचार्यस्त्वरितो गत्वा सभ्याग्नेस्तु समीपतः ।\nद्वितालविस्तृतं वृत्तं चतुरङ्गुलमुन्नतम् ।। १५ ।।\n\nकूर्माकृतिवदाकारं बिल्वाद्यैः परिकल्पितम् ।। १६ ।।\n\nप्रतिष्ठायामुत्सवे च जपहोमार्चनादिषु ।\nदेवकार्येषु सर्वेषु तथान्येषु च कर्मसु ।। १७ ।।\n\nकूर्मपीठं तु गृह्णीयादन्यथा निष्फलं भवेत् ।\nअसीनः कूर्मपीठे तु सभ्याग्नौ जुहुयात्तथा ।। १८ ।।\n\nवैष्णवं विष्णुसूक्तं च नरसूक्तं तथेव च ।\nजुहुयात्सर्वदैवत्यं पारमात्मिकमेव च ।। १९ ।।\n\nमहाव्याहृतिभिर्हुत्वा अन्तहोमं समाचरेत् ।\nप्रणिध्यां शङ्खपात्रे वा अग्निमारोपयेत्सुधीः? ।। २० ।।\n\nतैलस्यालेपनात्पूर्वं ध्रुवादग्निं समाहरेत् ।\nस्रग्वस्त्रकुण्डलाद्यैश्च आचार्यं पूजयेत्ततः ।। २१ ।।\n\nपरिचारकमाहूय यथार्हं पूज्य तं ततः ।\nउष्णीषं धारयित्वातं परिचारकमूर्धनि ।। २२ ।।\n\nसुगन्धितैलभाण्डं तु यत्नेनापि विनिक्षिपेत् ।\nशनैश्सनैश्च गत्वा तु सर्ववाद्यसमन्वितम् ।। २३ ।।\n\nसर्वालङ्कारसंयुक्तं ब्रह्मघोषसमन्वितम् ।\nवीथिं प्रदक्षिणीकृत्य देवस्याग्रेतु निक्षिपेत् ।। २४ ।।\n\nअर्घ्यान्तमभिपूज्यैव देवेशं संप्रणम्य च ।\nवैष्णवं विष्णुसूक्तं च नरसूक्तं जपेत्क्रमात् ।। २५ ।।\n\nतैलेनालेपयेद्देवमाचार्य स्त्वरितस्तथा ।\nदेवीभ्यां च ततः पश्चात्तत्तन्मन्त्रेण लेपयेत् ।। २६ ।।\n\nसर्वेषां परिवाराणां तत्तन्मन्त्रैश्च कारयेत् ।\nआचार्यस्त्वरितोगत्वा चौत्सवस्य समीपतः ।। २७ ।।\n\n\"परिलिखितऽमिति मन्त्रेण कवचं परिशोधयेत् ।\nजीर्णे भिन्ने च कवचे शिल्पिनैन सुसन्नयेत् ।। २८ ।।\n\nप्रक्षाल्य पञ्चगव्येन जलेन परिशोधयेत् ।\nकृत्वापि वास्तुशुद्धिं च यथोक्तां निष्कृतिं चरेत् ।। २९ ।।\n\nविष्णोर्नुकादिमन्त्रैश्च संदध्यात्कवचं तथा ।\nदृढीकृत्य तु पूर्वोक्तं यत्नेन परिकल्पयेत् ।। ३० ।।\n\nसहस्रकलशैर्देवं स्नापयित्वा यथाविधे ।\nनित्यपूजाविधानेन देवमाराध्य पूर्ववत् ।। ३१ ।।\n\nमहाहविःप्रभूतं वा पायसं च निवेदयेत् ।\n\"क्षमस्वेऽऽति वदन् भूयः प्रणमेत्पुरुषोत्तमम् ।। ३२ ।।\n\nब्रह्मघोषं ततः कुर्याद्दद्यादाचार्यदक्षिणाम् ।\nदिने पक्षे च मासे च तथा संनत्सरे चरेत् ।। ३३ ।।\n\nयद्यद्रूपं तथाध्यायेत्तत्तद्बिंबेषु योजयेत् ।\nतस्मात्सर्वप्रयत्नेन बिंबरक्षां समाचरेत् ।। ३४ ।।\n\nपवित्रारोपणम् अथ वक्ष्ये विशेषण पवित्रारोपणं हरेः ।। ३५ ।।\n\nसर्वदोषोपशमनं सर्वयज्ञफलप्रदम् ।\nसर्वकामप्रदं चैव सर्वतुष्टिकरं परम् ।। ३६ ।।\n\nसर्वलोकस्य वृद्ध्यर्थं सर्वलोकस्य शान्तिदम् ।\nयद्यन्मन्त्रक्रियाहीनं द्रव्यहीनं च यत्कृतम् ।। ३७ ।।\n\nतद्दोषशमनायैव पवित्रारोपणं चरेत् ।\nपवित्रारोपणे हीने या पूजा निष्फला भवेत् ।। ३८ ।।\n\nसंक्षोभो जायते तत्र तस्माद्यत्नेन कारयेत् ।\nआषाढे श्रावणे मासि प्रोष्ठपद्यां विशेषतः ।। ३९ ।।\n\nद्वादश्यां शुक्लपक्षे तु विष्णुपञ्चदिने ऽथ वा ।\nसंसर्पमधिमासं च तिथिवारं च शून्यकम् ।। ४० ।।\n\nदशम्येकादशीमिश्रं तद्दिनं च विवर्जयेत् ।\nहरितिथ्यां च निर्दुष्टे पवित्रारोपणं शुभम् ।। ४१ ।।\n\nनवाहं वाथ सप्ताहं पञ्चाहमथ वा त्षहम् ।\nउक्तलक्षणसंपन्नमाचार्यं वरयेत्क्रमात् ।। ४२ ।।\n\nऋत्विजो वरयेत्तद्वच्छिष्यांश् च वरयेत्ततः ।\nतद्दिनात्पूर्वरात्रौ तु देवेशं प्रार्थयेद्गुरुः ।। ४३ ।।\n\n\"भगवतो बलेऽऽनेति प्रोच्य नम्राङ्गस्सुसमाहितः ।\nपाद्याद्यैश्च विशेषेण देवमभ्यर्च्य सत्वरः ।। ४४ ।।\n\nप्रार्थनासूक्तमुच्चार्य वेदाध्ययनमारभेत् ।\nपरितो यागशालायाश्शिष्यैः परिवृतोगुरुः ।। ४५ ।।\n\nचतुर्षु द्वारदेशेषु क्रमात्प्रागादिषु स्वयम् ।\nचतुर्वेदान्दिमन्त्रांश्च शक्त्याध्ययनमाचरेत् ।। ४६ ।।\n\nपुण्याहं च ततः कृत्वा मृत्संग्रहणमाचरेत् ।\nअङ्कुरानल्पयित्वैव मुद्गान्नं च निवेदयेत् ।। ४७ ।।\n\nऔपासनाग्निकुण्डे तु आघारं विधिवद्यजेत् ।\nवास्तुहोमं च हुत्वा तु गव्यं कृत्वा विधानतः ।। ४८ ।।\n\nपर्यग्नि पञ्चगव्याभ्यां योगशालां विशोधयेत् ।\n\"तमेकनेमिऽऽ मित्युक्त्वा \"आमावाजस्यऽऽ इत्यपि ।। ४९ ।।\n\n\"तन्तुन्तव्वऽऽन्निति प्रोच्य \"यन्मेगर्भऽऽ इतीरयन् ।\nषड्भिश्च वैष्णवैर्मन्त्रैर्विष्णुगायत्रिया तथा ।। ५० ।।\n\nपवित्राणि सुसंप्रोक्ष्य विधिना पञ्चगव्यकैः ।\n\"प्रतद्विष्णुस्तवतऽऽ इति \"इदं विष्णुऽऽ रितीरयन् ।। ५१ ।।\n\nविष्णुगायत्रिया पश्चात् पवित्रं संप्रणम्य च ।। ५२ ।।\n\nउत्तमं स्वर्णसूत्रं च मध्यमं रौप्यसूत्रकम् ।\nकार्पासमधमं गृह्य सर्वदोषविवर्जितम् ।। ५३ ।।\n\nसुमङ्गलीभिर्युग्माभिर्ब्राह्मणीभिर्विशेषतः ।\nअलाभे कन्यकाभिर्वा निर्मितं सूत्रमुत्तमम् ।। ५४ ।।\n\nगृह्णीयाद्बिंबमानेन चाष्टोत्तरसहस्रकम् ।\nग्रन्थयोंगुष्ठमात्रास्स्युस्ताभिर्मालां च कारयेत् ।। ५५ ।।\n\nवनमाला समाख्याता विष्णोःप्रियतमा भवेत् ।\nविष्णुसूक्तं च जप्त्वातु \"अणोरणीयाऽऽनिति ब्रुर्न ।। ५६ ।।\n\nप्रोक्ष्य हारिद्रतोयेन \"इमे धूऽऽ पेति धूपयेत् ।\nचतुर्वेदादिमन्त्रैश्च तोरणाद्यैरलङ्कृतम् ।। ५७ ।।\n\nनभ्याग्निकुण्डं कृत्वैव आघारं विधिवद्यजेत् ।। ५८ ।।\n\nबिंबाध्यर्धप्रमाणेन शय्यावेदिं प्रकल्पयेत् ।\nतिलतण्डुलधान्यैश्च धान्यपीठं प्रकल्प्य च ।। ५९ ।।\n\nदर्भांस्तत्र समास्तीर्य चाण्डजादीनि चास्तरेत् ।\n\"प्रतद्विष्णुऽऽरिति प्रोच्य पवित्रं सन्निधाय च ।। ६० ।।\n\nपञ्चमूर्तभिरावाह्य समभ्यर्च्य प्रणम्य च ।\nजप्त्वा प्रतिसरं मन्त्रं धूपदीपादि दर्शयेत्? ।। ६१ ।।\n\n\"अतो देवाऽऽ दिना पश्चाद्देवेशं प्रार्थयेद्गुरुः ।\nपाद्यादिभिस्समभ्यर्च्य धूपदीपादिदर्शयेत् ।। ६२ ।।\n\nबद्ध्वा प्रतिसरं देवं श्रीभूम्यौ च तथैव च ।\nआचार्यस्यर्त्विजां चैव बद्ध्वाप्रतिसरं तथा ।। ६३ ।।\n\n\"यद्वैष्णवं समुच्चार्य पवित्रं शयनं चरेत् ।\nसूक्ष्मवस्त्रेण चाच्छाद्य चार्पयेत्पुष्बमक्षतम् ।। ६४ ।।\n\nविष्णुसूक्तं च गोदानसूक्तं चैवात्मसूक्तकम् ।\nएकाक्षरादिसूक्तं च वैष्णवं सूक्तमेव च ।। ६५ ।।\n\nनृसूक्तं रुद्र सूक्तं च दुर्गासूक्तं तथैव च ।\nसारस्वतं तथा सूक्तं रात्रिसूक्तमतः परम् ।। ६६ ।।\n\n\"ऋतं च सत्यंऽऽ जप्त्वैव \"सहस्रशीर्षऽऽमेव च ।\nश्रीभूसूक्तञ्च जप्त्वैव कारयेद्देशिकोत्तमः ।। ६७ ।।\n\nदशानां चैव पञ्चानां सूक्तानां जप उत्तमम् ।\nमध्यमं दशसूक्तानां पञ्चानामधमं भवेत् ।। ६८ ।।\n\nप्रागादिदिक्षु च तथा विदिक्षु च चतुर्ष्वपि ।\nक्रमाच्छान्तं खगाधीशं चक्रं शङ्खं तथैव च ।। ६९ ।।\n\nविमानपालांश्चावाह्य समभ्यर्च्य विशेषतः ।\nमुद्गान्नं विनिवेद्यैव प्रणामं मुहुराचरेत् ।। ७० ।।\n\nसर्वरक्षाकरं चक्रं पवित्रोपरि चार्चयेत् ।\nनिवेदयेत्तदान्नेन शान्तादीनां बलिं ददेत् ।। ७१ ।।\n\nपादौ प्रक्षाल्य चाचम्य यथोक्तेन विधानतः ।\nहौत्रं प्रशंस्य विधिवदावाहन मथाचरेत् ।। ७२ ।।\n\nजुष्टाकारं च कृत्वा तु जुहुयाच्च यथाक्रमम् ।\nहावयेत्पञ्चभिस्सुक्तैस्तत्तद्दैवत्यमेव च ।। ७३ ।।\n\nवश्चादग्निं विसृज्यैव रात्रिशेषं नयेद्गुरुः ।\nततः प्रभाते धर्मात्मा स्नात्वा स्नानविधानतः ।। ७४ ।।\n\nनित्यपूजा विधेरन्ते देवेशं प्रार्थयेद्गुरुः ।\nअष्टोत्तरशतैर्देवं स्नापयेत्कलशैस्ततः ।। ७५ ।।\n\nअलङ्कृत्यच देवेशं धूपदीपादिकं ददेत् ।। ७६ ।।\n\nऔद्यन्तम्ऽऽ इतिमन्त्रेण पवित्रं मूर्ध्नि धारयन् ।\nसर्ववाद्यसमायुक्तं तो यधारापुरस्सरम् ।। ७७ ।।\n\nप्रदक्षिणं शनैर्गत्वादेवाग्रेसन्निधायच ।\n\"सुर्यऽऽ च मन्त्रेण शतञ्जप्त्वा तु पल्लवम् ।। ७८ ।।\n\nआचार्यस्सुप्रसन्नात्मा स्वात्मरक्षां विधायच ।\nविष्णुसूक्तं समुच्चार्य कनिष्ठादि च रोपयेत् ।। ७९ ।।\n\nपाद्याद्यैर्देवमभ्यर्च्य मुखवासान्तमादरात् ।\nकुंभांस्तु सप्तदश च अलङ्कृत्य यथाविधि ।। ८० ।।\n\nवेद्यामारोपयेत्कुंभान् स्वस्तिके सन्निधाय च ।\nशय्यावेदि च तत्प्राच्यां सभ्यकुण्डं प्रकल्प्यच ।। ८१ ।।\n\nअब्जाग्निकुण्डमाग्नेय्यामीशे चौपाससं तथा ।\nऔपासनाग्निकुण्डे तु आघारं विधिवद्यजेत् ।। २ ।।\n\nशय्यावेद्यास्तूत्तरे च त्रिहस्तायतविस्तृताम् ।\nचतुरश्रां समां कृत्वायन्त्रवेदिं सलक्षणम् ।। ३ ।।\n\nपञ्चवर्णैर्विशेषेण यन्त्रं विख्य मनोहरम् ।\nअथ यन्त्रं प्रवक्ष्यामि श्रुणुध्वं मुनिसत्तमाः ।। ४ ।।\n\nसर्वरक्षाकरसुदर्शन यन्त्रः:- आदौ षट्कोणं विलिख्य तन्मध्ये साध्यनाम विलिख्य ॐ क्ष्राम्, ह्रीम्, श्रीम्, विलिख्य, तत्पार्श्वयोः, इर्म्, इम्, इति दृष्टिबीजं, उम्, ऊम्, इति श्रोत्रबीजं च विलिख्य, षट्कोणेषु, सहस्रारहुम् फट् इति सुदर्शनषडक्षरीं विलिख्य, कोणसंधौ ॐ हम् लम् रम् यम्? लिखित्वा, तद्बहिर्वृत्तमष्टदलं विलिख्य, दलेषु ॐ न म स्सु दर् श ना य इति विलिख्य, दलसंधौ ॐ ज य ज य नृ सिं ह इति विलिख्य, तद्बहिर्वृत्तं षोदशदलं विलिख्य, दलमध्ये ॐ न मो भ ग व ते महा सु दर् श नाय स्वाहा इति विलिख्य, दलसंधौ ॐ हुम् न मो भ ग व ते व ज्र व रा हा य स्वा हा इति विलिख्य, तदुपरि वृत्तद्वयं वृत्तद्वयमध्ये अकारादिक्षकारान्तं मातृकावर्णान् विलिख्य, तदुपरि भूपुरद्वयं चतुष्कोणं विलिख्य, चतुर्द्वारे ॐ आम् ह्रीम् क्रोम् इति विलिख्य, तत्तद्दिग्देवताबीजानि लिखित्वा, लम् रम् हम् षम् वम् यम् सम् शम् इति बीजं लिखित्वा, आग्नेया दीशानान्तं प्राणप्रतिष्ठामन्त्रं, मन्त्रराजगायत्रीं, यन्त्रराजगायत्रीं, चविलिख्य, तन्मन्त्रेणावाह्यभ्यर्च्य सुदर्शनमूल मन्त्रं दशसहस्रं जपित्वा, तद्ग्रायत्षा तद्दशांशं जपित्वा मन्त्रराजं च दशांशं जपित्वा तद्दशांशं तर्पणं तद्दशांशं होमं तद्दशांशं ब्राह्मणभोजनं कारयेत्। यन्त्रदशाङ्गम्:- बीजं प्राणं च शक्तिश्च दृष्टिर्वश्यादिकं तथा मन्त्रयन्त्रस्य गायत्री बीजस्थापनमेव च भूतदिक्पालबीजं च यन्त्रस्याङ्गानि वै दश। यन्त्रगायत्री:- यन्त्रराजाय विद्महे महायन्त्राय धीमहि तन्नो यन्त्रः प्रचोदयात्। सुदर्शनगायत्री:- उग्रं वीरं महाविष्णुं ज्वलन्तं सर्वतोमुखम् नृसिंहं भीषणं भद्रं मत्युमृत्युं नमाम्यहम् तत्र सर्वत्रानुक्रमणिकासु यन्त्रस्यास्य पाठोदृश्यते। मूलग्रन्थेत्वस्य मातृकाकोशेन दृश्यते।\n\nतथापि बहूनां मातृकाकोशानामनुपलं\nभादस्यस्थितिरत्र ऽशङ्कितापि निवेश्यते।\nपरस्तीर्य विधानेन पावकं विधिवद्यजेत् ।। ८२ ।।\n\nलाजापूपै राज्य मिश्रैर्मूलमन्त्रं समुच्चरन् ।\nअष्टात्तरशतेनैव होमयेद्देशिकोत्तमः ।। ८३ ।।\n\nपुरुषसूक्तं च जुहुयात्ततो द्वात्रिंशसंख्यया ।\nपश्चादग्निं परिस्तीर्य \"क्षयऽऽस्वेति प्रणम्य च ।। ८४ ।।\n\nएवं प्रतिदिनं कुर्यादन्ते देवं तु रोपयेत् ।\nसायं संध्यामुपासित्वा यागशालां प्रविश्य च ।। ८५ ।।\n\nसभ्याग्निं पैण्डरीकाग्निं चासाद्याघारमाचरेत् ।\nअब्जाग्नौ शान्तिहोमं च हुत्वैव गुरुरत्वरः ।। ८६ ।।\n\nकुंभं विना महाशान्तिहोमं के चिद्वदन्तिहि ।\nवेद्यां तु पुरतस्तिष्ठन् प्राणायामादिकं चरेत् ।। ८७ ।।\n\nनवमूर्तिभिरावाह्य दिक्पालानावहेत्क्रमात् ।\nअष्टोपचारैरभ्यर्छ्य मुद्गान्नं विनिवेदयेत् ।। ८८ ।।\n\nपानीयाचमनं दत्वा मुखवासं ददेत्ततः ।\n\"आपो वाऽऽ इति मन्त्रेण पवित्रं धारयेद्घटम् ।। ८९ ।।\n\n\"अग्नावग्निऽऽरिति प्रोच्य पवित्रं चाग्निकुण्डके ।\nकुण्डस्यैव तु मानेन समलङ्कृत्य पावकम् ।। ९० ।।\n\n\"पवित्रन्तुऽऽ इति प्रोच्य पवित्रं धारयेद्गुरुः ।\nसमिन्थ्यैव तु सभ्याग्निं परिषिच्य विधानतः ।। ९१ ।।\n\nहौत्रं प्रशंस्य विधिवत्समिद्भिर्हावयेद्गुरुः ।\nतदालयगतान् श्चैव देवानावाहयेत्क्रमात् ।। ९२ ।।\n\nजुष्टाकारं ततः पश्चात्स्वाहाकालं ततः परम् ।\nविष्णुसूक्तं सुहुत्वा तु पुरुषसूक्तमतः परम् ।। ९३ ।।\n\nचरुं लाजांस् तथापूपानाज्यमिश्रांश्च हावयेत् ।\nपश्चात्तु वैष्णवैर्मन्त्रैश्चतमष्टोत्तरं यजेर्त् ।। ९४ ।।\n\nइङ्कारादींस्ततः पश्चात्पारमात्मिकसंयुतम् ।\nअष्टाशीतिं ततो हुत्वा तत्तद्दैवत्यमेव च ।। ९५ ।।\n\nसर्वदैवत्यमन्त्रांश्च धातादीन् पञ्च वारुणम् ।\nमूलहोमं ततो हुत्वा तथान्ते परिषिच्य च ।। ९६ ।।\n\nयागशालाचतुर्द्वारे चतुर्वेदानथोच्चरेत् ।\nऐशान्यां तु विशेषेण जपेदष्टाक्षरं मनुम् ।। ९७ ।।\n\nद्वादशाक्षरमन्त्रं च गायत्रीं वैष्णवं तथा ।\nनारायणाख्यगायत्रीं पारमात्मिकमित्यपि ।। ९८ ।।\n\nव्यापकत्रयसंयुक्तं विष्णुगायत्रिया युतम् ।\nततश्च वैष्णवं जप्त्वा \"यो वा भूऽऽ तेति पञ्चकम् ।। ९९ ।।\n\nपुष्बाञ्जलिं जपित्वैव न्यसेद्देवस्य पादयोः ।\nनृत्तगीतादिवाद्यैश्च रात्रिशेषं नयेद्गुरुः ।। १०० ।।\n\nततः प्रभाते धर्मात्मा स्नात्वा संध्यामुपास्य च ।\nयागशालां प्रविश्यैव देवेशं प्रार्थयेत्ततः ।। १०१ ।।\n\n\"भूरग्नयऽऽ इति प्रोच्य वेदिं संप्रोक्ष्य चात्वरः ।\nकुंभाराधनहोमादीन् सर्वं पूर्ववदाचरेत् ।। १०२ ।।\n\nकुंभमाराधयेत्पूर्वं बिंबपूजा त्वनन्तरम् ।\nपश्चाद्धोमं प्रकुर्वीत बलिदानं ततः परम् ।। १०३ ।।\n\nएवं कुर्याद्विधानेन दिनं प्रति गुरूत्तमः ।\nसमाप्ते तु दिने सायं पूर्णाहुति मथाचरेत् ।। १०४ ।।\n\nतदग्निं त्रियहादूर्ध्वं साधयेदग्निकुण्डके? ।। १०५ ।।\n\nकुंभमादाय शिरसा तोयधारापुरस्सरम् ।\nप्रदक्षिणं शनैर्गत्वा देवाग्रे सन्निधाय च ।। १०६ ।।\n\n\"हिरण्य पवमानाऽऽ द्यैःकुंभतोयेन प्रोक्षयेत् ।\nदेवमभ्यर्च्य पाद्याद्यैः प्रभूतं च निवेदयेत् ।। १०७ ।।\n\nपानीयाचमलं दत्वा मुखवासं ददेत्पुनः ।\nक्षमामन्त्रं समुच्चार्य \"क्षमऽऽ स्वेति नमेन्मुहुः ।। १०८ ।।\n\nयजमानो ऽपि शुद्धात्मा भक्तिनम्रस्समाहितः ।\nआचार्यं पूजयेत्तत्र गन्धमार्यानुलेपनैः ।। १०९ ।।\n\nपञ्चाङ्गभूषणैश्चैव दुकूलैश्च नवैस्तथा ।\nततो गुरुः प्रसन्नात्मा प्रयुञ्ज्यादाशिषस्तदा ।। ११० ।।\n\nतदुक्तं भगवत्प्रोक्तं प्रतिगृह्णीयुरादरात् ।\nएवं कुर्वीत प्रत्यब्दं पवित्रारोपणं हरेः ।। १११ ।।\n\nइहलोके सुखीभूत्वा स याति परमां गतिम् ।\nप्रियतां भगवान्विष्णुः प्रार्थनासूक्तमुच्यते ।। ११२ ।।\n\n\"कनिक्रदाऽऽपिमन्त्राश्च शाकुनं सूक्तमीरितम् ।\n\"स्वस्तिनो मिमीऽऽतेत्युक्त्वा स्वस्तिसूक्तमिति स्मृतम् ।। ११३ ।।\n\n\"शुद्धा इमे पशवऽऽ इति गोसूक्तं समुदाहृतम् ।\n\"ऋतं च सत्यंऽऽ चेत्यादि अघमर्षणमुच्यते ।। ११४ ।।\n\n\"अणोरणीयाऽऽ नित्युक्त्वासूक्तं प्रोक्षणमीरितम् ।\n\"अपो हिरण्यवर्णाश्च पवमानऽऽ इति त्रयः ।। ११५ ।।\n\nप्रोक्षणं सूक्तमिति तु केचिद्वैकल्पिकं जगुः ।\n\"या जाताऽऽ इति मन्त्राश्च ओषधीसूक्तमुच्यते ।। ११६ ।।\n\n\"कृणुष्व पाजऽऽ इत्यादि सूक्तं प्रतिसराह्वयम् ।\n(\"अतोदेवाऽऽदि षड्भिस्तु वैष्णवं सूक्तमुच्यतेः) ।। ११७ ।।\n\n\"अतोदेवादि षण्मन्त्राऽऽष्,ड्वैष्णवपदाह्वयाः ।\n\"विष्णोर्नुऽऽकादि षण्मन्त्रा विष्णुसूक्तमुदीरितम् ।। ११८ ।।\n\n\"सहस्रशीर्षा पुरुषऽऽ इति पौरुषसूक्तकम् ।\n\"हिरण्य वर्णाऽऽ इत्यादि श्रीसूक्तं सर्वकामदम् ।। ११९ ।।\n\n\"भूमिर्भूम्नेऽऽत्यादिमन्त्रा भूमिसूक्तमुदाहृतम् ।\n\"उप श्वासयऽऽ इत्यादि दुन्दुभीसूक्तमुच्यते ।। १२० ।।\n\n\"सुपर्णो ऽसि गरुत्माऽऽनित्युक्तं सूक्तं च गारुडम् ।\n\"हिरण्यगर्भऽऽइत्यादि ब्रह्मसूक्तमुधृतम् ।। १२१ ।।\n\n\"इन्द्रं वो विश्वतऽऽ इति इन्द्रसूक्तमिहोच्यते ।\n\"अग्ने नयेत्याऽऽदिषड्भिरग्निसूक्तं प्रचक्षते ।। १२२ ।।\n\n\"आयातुदेवऽऽ इत्यादियमसूक्तंप्रकीर्तितम् ।\n\"नमस्सुते निरृतेऽऽ सूक्तंनैरृतमुच्यते ।। १२३ ।।\n\n\"अस्तभ्नाद्यामृषभऽऽइति वारुणसूक्तकम् ।\n\"पीवोन्नांरयि वृधस्सुमेधाऽऽइति वायवम् ।। १२४ ।।\n\n\"अद्भ्यस्तिरोधाऽऽइत्यादि कौवेरं सूक्तमुच्यते ।\n\"स्तुहि श्रुतं गर्तऽऽइति रुद्रसूक्तं प्रकीर्तितम् ।। १२५ ।।\n\n\"ओमासश्चर्षणीऽऽत्यादि सूक्तं सारस्वतं भवेत् ।\n\"विश्वजितेधनऽऽइति विश्वजित्सूक्तमुच्यते ।। १२६ ।।\n\n\"रात्री व्यख्यऽऽदित्यादि रात्रिसूक्तमुदाहृतम् ।\n\"जातवेदसऽऽइत्यादि षड्दुर्गासूक्तमुच्यते ।। १२७ ।।\n\n\"आ गोदानाऽऽदिति प्रोच्यगोदानं सूक्तमुच्यते ।\n\"एकाक्षरम्ऽऽ इतिप्रोच्य सूक्तमेकाक्षरादिकम् ।। १२८ ।।\n\n\"आत्मात्मा परमेत्यादि आत्मसूक्तं प्रकीर्तितम् ।। १२९ ।।\n\nवैष्णवं विष्णुसूक्तं च पुरुष सूक्तमतः परम् ।\nश्रीभूसूक्तं च पञ्चैतं पञ्चसूक्तमिहोच्यते ।। १३० ।।\n\nविष्णुसूक्तं नृसूक्तं च श्रीभूसूक्तमतः परम् ।\nएकाक्षरादि सूक्तं च पञ्चसूक्तं जगुःपरे ।। १३१ ।।\n\nविष्णुसूक्तं नृसूक्तं च श्रीभूसूक्तं च वैष्णवम् ।\nएकाक्षरादिसूक्तं च विष्णुगायत्रिया सहा ।। १३२ ।।\n\nआहत्य सप्तभिश्चैतैस्सप्तसूक्तं समीरितम् ।\nरुद्रसूक्तं ध्रुवसूक्तं दुर्गासूक्तं ततः परम् ।। १३३ ।।\n\nरात्रिसूक्तं तथा सूक्तं सारस्वतमपि क्रमात् ।\nविश्वजित्सूक्तमथ च सहस्रशीर्षमित्यपि ।। १३४ ।।\n\nअघमर्षणसूक्तं च गोदानं सूक्तमेव च ।\nआत्मसूक्तेन संयुक्तं दशमूक्तमुदाहृतम् ।। १३५ ।।\n\nदशसूक्तं पञ्चसूक्तं कृत्वा संहृतमेव च एवं ।\nभवेत्पञ्च दशसूक्तमिति संज्ञा प्रभाषिता ।। १३६ ।।\n\nअतःपरं प्रवक्ष्यामि श्रुणुध्वं मुनिसत्तमाः ।\nमण्डलाराधनं नित्यं पुण्याहं स्नपनं चरेत् ।। १३७ ।।\n\nचत्पारिंशद्धिनादूर्ध्वं मण्डलं दिनपञ्चकम् ।\nपुण्याहं विधिवत्कृत्वा व्रीहिभिस्तण्डुलोपरि ।। १३८ ।।\n\nनवं कलशमादाय पूर्वोक्तेन विधानतः ।\nसमभ्यर्च्य जपं कुर्याद्ब्राह्मणैर्ब्रह्मवादिभिः ।। १३९ ।।\n\nवैष्णवं विष्णुसूक्तं च पुरुषसूक्तमतः परम् ।\nश्रीभूसूक्तं तथा पञ्चशान्तिं चैव पृथक् पृथक् ।। १४० ।।\n\nचतुरावर्त्य जप्त्वा तु स्नापयेद्ध्रुवमच्युतम् ।\nतथैव कौतुकादींश्च स्नापयेद्विधिना बुधः ।। १४१ ।।\n\nदध्योदनं गुडान्नं च पायसं च विशेषतः ।\nनिवेद्य देवदेवस्य मुखवासं प्रदापयेत् ।। १४२ ।।\n\nआचार्यदक्षिणां दद्यादृत्विजां च तथैव च ।\nप्रतिष्ठादिनमारभ्य मण्डलान्तं दिनं प्रति ।। १४३ ।।\n\nएवमेव क्रमेणैव कारयेत्तु विशेषतः ।\nमण्डलार्धं तु कुर्याच्छेन्मध्यमं तत्प्रचक्षते ।। १४४ ।।\n\nमण्डलान्ते विशेषेण कारयेद्द्विजभोजनम् ।\nसभ्याग्निकुण्डं कृत्वैव पुण्याहमसि वाचयेत् ।। १४५ ।।\n\nआघारं विधिवद्धुत्वा वैष्णवं सूक्तमेव च ।\nविष्णुसूक्तं ततो हुत्वा पुरुषसूक्त समन्वितम् ।। १४६ ।।\n\nश्रीभूसूक्तं समुच्चार्य पञ्चशान्तिमतः परम् ।\nपारमात्मिकमीङ्काराद्यष्टाशीतिं क्रमाद्धुनेत् ।। १४७ ।।\n\nअष्टाक्षरं समुच्चार्य तथैव द्वादशाक्षरम् ।\nपूर्णाहुतिं ततो हुत्वा अन्तहोमश्चहूयते ।। १४८ ।।\n\nसंस्नापयेच्छ कलशैरष्टाधिकशतैःक्रमात् ।\nवर्णयुक्तन्ध्रुवं बेरं प्राङ्गयेत्(?) स्नापयेन्नतु ।। १४९ ।।\n\nद्वादशाराधनं कुर्यान्मध्ये मध्ये विधानतः ।\nग्रामं प्रदक्षिणीकृत्य सर्ववाद्यसमन्वितम् ।। १५० ।।\n\nपक्षिराजोपरि स्थाप्य रक्षादीपं च दर्शयेत् ।\nजीवस्थाने सुसंस्थाप्य प्रणामं कारयेत्ततः ।। १५१ ।।\n\nएवं यःकुरुते भक्त्या मण्डलाराधनं हरेः ।\nसर्वान् कामानवाप्यैव स याति परमाङ्गतिम् ।। १५२ ।।\n\nइति श्रीवैखानसे भगवच्छास्त्रे भृगुप्रोक्तायां संहितायां प्रकीर्णाधिकारे। द्वात्रिंशो ऽध्यायः।\n\nअथत्रयस्त्रिंशो ऽध्यायः। अर्चावतारमहत्त्वम्।\n\nअथ वक्ष्ये विशेषेण देवदेवस्य शार्ङ्गिणः ।\nपञ्चधावस्थितं रूपं परव्यूहादिभेदतः ।। १ ।।\n\nअनुग्रहाय लोकानां भक्तानामनुकंपया ।\nपरव्यूहादिभेदेन देवदेवः प्रवर्तते ।। २ ।।\n\nआद्येन पररूपेण व्यूहाख्येनेतरेण तु ।\nतथाविभवरूपेण नानाभावमुपेयुषा ।। ३ ।।\n\nअन्तर्यामिस्वरूपेण चतुर्थेन तथा पुनः ।\nअर्चावताररूपेण पञ्चधावस्थितो हरिः ।। ४ ।।\n\nअनौपम मनिर्देस्यं पुनस्स भजते परम् ।\nविश्वाप्यायनकं कान्त्या पूर्णेन्द्वयुतुल्यया ।। ५ ।।\n\nपरन्धाम परञ्ज्योतिस्सर्वशक्तिमयो ऽमलः ।\nनिर्द्वन्द्वो निर्विकल्पो ऽच्छोनित्यो ऽचिन्त्यस्सनातनः ।। ६ ।।\n\nअप्रमेयो निराद्यन्तो दृश्यो ऽदृश्यो ह्यतीन्द्रियः ।\nसुसूक्ष्मत्वादनिर्देश्यस्सर्वज्ञस्सदसद्विभुः ।। ७ ।।\n\nआनादिमत्परं ब्रह्म सर्वहेयविवर्जितम् ।\nव्यापि यत्सर्वभूतेषु स्थितं सदसतोः परम् ।। ८ ।।\n\nशङ्खचक्रगदापद्मदिव्यायुधपरिष्कृतः ।\nसहस्रादित्यसंकाशे पकमे व्योम्नि संस्थितः ।। ९ ।।\n\nनित्यमुक्तैकसंभाव्यश्चतुर्भुजधरोहरिः ।\nअन्यूनानतरिग्तैस्स्वैर्गुणैष्षड्भिरलङ्कृतः ।। १० ।।\n\nसमस्समविभक्ताङ्गस्सर्वावयवसुन्दरः ।\nदिव्यैराभरणैर्युक्तस्सुधाकल्लोलसंकुलैः ।। ११ ।।\n\nश्रिया नित्यानपायिन्या सेव्यमानो जगत्पतिः ।। १२ ।।\n\nपञ्चधातु पुनर्व्यूहः प्रोच्यते श्रुतिसम्मतः ।\nदेवो विष्ण्वादिभेदेव पञ्चधा व्यवतिष्ठते ।। १३ ।।\n\nस वा एष पुरुषः पञ्चधा पञ्चात्मेति च श्रुतिः ।\nतथा पोपूयमानः पञ्चभिस्स्वगुणैरिति ।। १४ ।।\n\nआदिमूर्तिस्तु पञ्चानां विष्णुर्भेदाश्च तस्यतु ।\nचतस्रः पुरुषाद्यास्स्युर्मूर्तयो भिन्नलक्षणाः ।। १५ ।।\n\nतद्विष्णोश्श्रमापनुदाय चतुर्गुणाऽऽयेति चश्रुतिः ।\nतस्माद्ब्रह्म चतुष्पादित्युच्यते वेदवेदिभिः ।। १६ ।।\n\nपादादर्धात्त्रिपादाच्च केवलाच्छक्तिभेदतः ।\nक्रमेण धर्मज्ञानैश्वर्यवैराग्याख्यैर्गुणैर्युताः ।। १७ ।।\n\nभवन्तिमूर्तयस्तस्माच्चतस्रो विषयैर्निजैः ।\nचातुरात्म्यादादिमूर्तेश्चतस्रस्तत्रमूर्तयः ।। १८ ।।\n\nविष्णुश्चैव महाविष्णुस्सदाविष्णुरिति क्रमात् ।\nव्यापी नारायण इति तन्नामानि ततःक्रमात् ।। १९ ।।\n\nविष्णोरंशस्तु पुरुषो महाविष्णोस्तु सत्यकः ।\nसदाविष्णोरच्युतस्स्याद्य्यापिनो ऽंशो ऽनिरुद्धकः ।। २० ।।\n\nधर्मादिभिर्ब्रह्मगुणैश्चतुर्धाभेद ईरितः ।\nतृतीयं विभवाख्यन्तं विश्वमन्तरमध्यमम्? ।। २१ ।।\n\nनानाकारक्रियाकर्तृ रूपं वक्ष्ये महात्मनः ।\nविभवा मत्स्यकूर्माद्या हयग्रीवादयो मताः ।। २२ ।।\n\nअन्तर्यामिस्वरूपं तु तुरीयमिदमुच्यते ।\nनीवारशूकवत्तन्वी पीताभा स्यात्तनूपमा ।। २३ ।।\n\nतस्याश्शिखाया मध्ये परमात्मा व्यवस्थितः ।\nइत्युक्तश्श्रुत्यभिहितो हृदयांबुजमध्यमे ।। २४ ।।\n\nज्वलन्महाग्नौ विश्वार्चिर्ज्वालान्ते विश्वतो मुखे ।\nआपादतलचूडाग्रं सन्तापयति सन्ततम् ।। २५ ।।\n\nशिखा तत्र च पीताभा तन्वी नीवारशूकवत् ।\nमध्ये शिखायास्तस्याश्च ज्योतिः प्रज्वलितं महत् ।। २६ ।।\n\nस्वसंकल्पविशेषेण तप्तजांबूनदप्रभः ।\nपीतांबरधरस्सौम्यस्सुप्रसन्नश्शुचिस्मितः ।। २७ ।।\n\nपद्माक्षो रक्तनेत्रास्यपाणिपादश्चतुर्भुजः ।\nचक्रशङ्खाभयधरः कटिन्यस्तान्यहस्तकः ।। २८ ।।\n\nश्रीवत्सांको महाबाहुस्सर्वाभरणभूषितः ।\nहृदि तिष्ठति सर्वात्मा श्रीभूमिभ्यां च पार्षदैः ।। २९ ।।\n\nभ्रामयन् सर्वभूतानि यन्त्रारूढानि मायया ।\nअन्तर्यामीति विज्ञेयस्सर्वकारणकारणः ।। ३० ।।\n\nअन्यदर्चास्वरूपं तु सर्वोत्तरफलप्रदम् ।\nनित्यमुक्तोपभोग्यत्वात्परव्यूहात्मनोहरेः ।। ३१ ।।\n\nतत्कालसन्निकृष्टैकलक्ष्यत्वाद्विभवात्मनः ।\nविशुद्धैर्योगसंसिद्धैश्चिन्त्यत्वादन्तरात्मनः ।। ३२ ।।\n\nअर्चात्मन्येव सर्वेषामधिकारो निरङ्कुशः ।\nविशेषभक्तिहेतुत्वात्प्रतिमाराधनं परम् ।। ३३ ।।\n\nअर्चावतारस्सर्वेषां बान्धवो भक्तवत्सलः ।\nअर्चावतारविषये मयाप्युद्देशतस्तथा ।। ३४ ।।\n\nउक्ता गुणा न शक्यन्ते वक्तुं वर्षशतैरपि ।\nविचित्रा देहसंपत्तिरीश्वराय निवेदितुम् ।। ३५ ।।\n\nकल्पिता ब्रह्मणा पूर्वं हस्तपादादिसंयुता ।\nमुधैव जिह्वा कृष्णेति केशवेति न वक्ष्यति ।। ३६ ।।\n\nमुधा चित्तं नतद्गामि यदन्यत्किमितो ऽधिकम् ।\nसा जिह्वा या हरिं स्तौति तच्चित्तं केशवार्पितम् ।। ३७ ।।\n\nतत्कर्मचार्चनं तस्य तदन्यत्तु निरर्थकम् ।\nसत्तामात्रं परं ब्रह्म विष्ण्वाख्यमविशेषणम् ।। ३८ ।।\n\nदुर्विचिन्त्यं यतःपूर्वं तत्प्राप्त्यर्थमिहोच्यते ।\nवातोर्मिचञ्चलं चित्तमनालंबनमस्थिरम् ।। ३९ ।।\n\nसूक्ष्मत्वाद्ब्रह्मणो ऽजस्य निग्राह्यं ग्राह्मधर्मणः ।\nसम्यगभ्यस्यतो ऽजस्रमुपबृंहितशक्तिमत् ।। ४० ।।\n\nजन्मान्तरशतस्यापि ब्रह्मग्राह्येव जायते ।\nयद्यस्तरायदोषेण नापकर्षो विचिन्त्यते ।। ४१ ।।\n\nयोगिनो योगरूढस्य तालाग्रात्पतनं यथा ।\nतदाप्नोति परं ब्रह्मक्लेशेन महतापि च ।। ४२ ।।\n\nजन्मान्तराभ्यासोद्धेन विज्ञानेन समाधिना ।\nविष्ण्वाख्यं ब्रह्मदुष्प्रापं विषयाक्रान्तचेतसा ।। ४३ ।।\n\nमनुष्येणाल्पसारेण तत्प्राप्तौ साधनं त्विदम् ।\nसुरूपां प्रतिमां विष्णोः प्रसन्नवदनेक्षणाम् ।। ४४ ।।\n\nकृत्वात्मनः प्रीतिकरीं सुवर्णरजतादिभिः ।\nतामर्चयेत्तां व्रणमेत्तां नमेत्तां विचिन्तयेत् ।। ४५ ।।\n\nविशत्यपास्तदोषस्तु तामेव ब्रह्मरूपिणीम् ।। ४६ ।।\n\nइति श्रीवैखानसे भगवच्छास्त्रे भृगुप्रोक्तायां सहितायां प्रकीर्णाधिकारे त्रयस्त्रिंशो ऽध्यायः।\n\nअथ चतुस्त्रिंशो ऽध्यायः\n\nस्वयंव्यक्तादि स्थानपञ्चकम्।\n\nअत ऊर्ध्वं प्रवक्ष्यामि स्थलपञ्चककल्पनम् ।\nदेवदेवो महाबाहुर्हरिर्नारायणस्स्वयम् ।। १ ।।\n\nयेन येन प्रकारेण आविरास्तेधरातले ।\nअर्चावताररूपेण भक्तसौलभ्यहेतवे ।। २ ।।\n\nस्वयंव्यक्तं च दिव्यं च सैद्धं पौराणमेव च ।\nपौरुषं चेति कथितं स्थलानां पञ्चकं बुधैः ।। ३ ।।\n\nस्वयंव्यक्तं तु तत्प्रोक्तं यत्रासौ हरिव्ययः ।\nस्वेच्छया लोकरक्षाये भूम्यामाविर्भवेत्स्वयम् ।। ४ ।।\n\nन तत्र देवदेवस्य प्रतिष्ठा विधिसम्मता ।\nन चापि कर्षणं नापि बिंबशुद्ध्यादिकाः क्रियाः ।। ५ ।।\n\nबिंबेन सह देवेशस्सन्निधत्ते यतस्स्वयम् ।\nयानदिच्छा वसेद्भूमौ तावत्कालं समर्चितः ।। ६ ।।\n\nस्वयंव्यक्तस्थले पूजा सर्वलोकशुभप्रदा ।\nस्वयंव्यक्तस्थलान्यत्र चत्वार्यासत भूतले ।। ७ ।।\n\nयत्र वैखानसं शास्त्रमाश्रित्य परमं शुभम् ।\nअर्चयामो जगद्योनिमहमन्ये च ते त्रयः ।। ८ ।।\n\nमरीचिर्मन्धरे विष्णुमर्चयामास केशवम् ।\nसर्वदेवोत्तमं देवं श्रीनिवासे ऽत्रिरर्चयत् ।। ९ ।।\n\nकाश्यपो विष्ण्वधिष्ठाने शुभक्षेत्रे ऽप्यहं भृगुः ।\nयादृशीवर्तते पूजा या बिंबानां च संस्थितिः ।। १० ।।\n\nन किं चित्तामतिक्रम्य पूर्वोक्तां तु समाचरेत् ।\nस्वयमाविरभूद्देवो यत्र भक्तानुकंपया ।। ११ ।।\n\nकर्तव्यमखिलं तत्र तन्निदेशेन कल्प्यते ।\nन वाप्युच्छास्त्रकरणं प्रवर्तयति माधवम् ।। १२ ।।\n\nतस्मात्सर्वप्रयत्नेन पूर्वैराचरितं चरेत् ।\nअन्यथा चेत्तु कुर्वाणो देवायैवापराध्यति ।। १३ ।।\n\nयन्मायामोहितं सर्वं यस्यान्तं के ऽपि नो विदुः ।\nतस्य देवस्य माहात्म्यं वक्तुं शक्नोति को भुवि ।। १४ ।।\n\nयद्यदा चरितं तत्र तत्सर्वं शास्त्रमेव हि ।\nतत्रापि च विशेषो ऽस्ति प्रायश्चित्तादिदर्शने ।। १५ ।।\n\nसर्वं प्रामादिकं कुर्यात्तत्र शास्त्रं प्रवर्तकम् ।\nश्रुतिस्मृती उभेतस्य परमाज्ञां वदन्ति ही ।। १६ ।।\n\nस्वयंव्यक्तस्थले पूजा सर्वलोकशूभावहा ।\nस्वयं व्यक्तो जगन्नाथस्तादात्म्येन शिलादिषु ।। १७ ।।\n\nस्वयं भक्तजनाभीष्टान् विचार्यैव प्रयच्छति ।\nन ह्यत्र साधनापेक्षा स्वयंन्यक्तस्ततो वरः ।। १८ ।।\n\nदेवैः प्रतिष्ठितो यत्र हरिराविर्बभूव हि ।\nतद्दिद्यस्थलमुद्दिष्टं देवो दिव्य उदीर्यते ।। १९ ।।\n\nस्मृता देवास्त्रयस्त्रिंशत्तावत्कोटीमिता अपि ।\nसर्वे ते फलकामास्स्युर्वे प्रपद्यन्ते यथा हरिम् ।। २० ।।\n\nतांस्तथा भजते देवो यतो ऽसौ करुणानिधिः ।\nफलार्थिनो यदा देवाः प्रतिष्ठ्याप्य हरिं क्रमात् ।। २१ ।।\n\nसमभ्यर्च्य च संप्राप्य वांभितं तदनन्तरम् ।\nलोकानुग्रहहेतोर् वै तादृशं देवमन्दिरम् ।। २२ ।।\n\nचिरस्थायि च संकल्प्य यथार्हं समपूजयन् ।\nदिव्यस्थलस्थदेवो हि देवानां सन्निधापनात् ।। २३ ।।\n\nअत्यन्तं पुष्टिवः प्रोक्तस्सर्वशान्तिकरस्सृतः ।\nदिव्यस्थलस्थपूजा तु शतयोजनविस्तृतम् ।। २४ ।।\n\nपुनाति परितो देशं नात्र संदेह इष्यते ।\nदिव्यस्थलानि कथितान्यसंख्येयानि भूतले ।। २५ ।।\n\nन हि देवास्स्वयं भूमाववतीर्य कलौ क्वचित् ।\nप्रतिष्ठां देवदेवस्य कुर्वन्ति कुहिचिद्ध्रुवम् ।। २६ ।।\n\nदिव्यस्थलानि भूभागे कलौ तु विरलानि वै ।\nभविष्यन्ति बहून्यत्र लुप्तबूजानि सत्तमाः ।। २७ ।।\n\nदिव्यस्थलकृता पूजा शास्त्रसिद्धा न संशयः ।\nनोच्छास्त्रं तु प्रतिष्ठादि कुर्वन्तिदिवि देवताः ।। २८ ।।\n\nदेवाश्च देवलोके ऽपि कृत्वा वैष्णवमन्दिरम् ।\nआराध्य च जगन्नाथं प्राप्नुवन्ति फलं बहु ।। २९ ।।\n\nया तु भूमितले पूजा तादृशी दिविजा न वै ।\nकर्मभूमिस्तु संप्रोक्ता भूमिर्द्यैर्न हि तत्समा ।। ३० ।।\n\nसंचिन्त्य पुण्यं पापं वा भूमौ लोकान्तरेनराः ।\nगमिष्यन्तिततो ज्यायान् भूभागस्सर्वकर्मसु ।। ३१ ।।\n\nततो देवाः प्रतिष्ठाप्य चार्चयित्वा रमापतिम् ।\nअर्चावताररूपेण स्वयं तीर्णाः पुनः पुनः ।। ३२ ।।\n\nभूमिस्थानखिलान् जन्तून् तार्ययिष्यन्त्यनुग्रहात् ।\nअतो विप्रास्सदा यज्ञैर्दानैश्च तपसा मुहुः ।। ३३ ।।\n\nतोषयिष्यन्ति देवान्वै तेषामानृण्यहेतवे ।\nदेवा निसर्गरिपवो मनुष्येषु भवन्त्यपि ।। ३४ ।।\n\nआराधनेन देवस्य चोपकुर्वन्ति मानवान् ।\nइदमेव हरेः पूजाबलं संपादितं फलम् ।। ३५ ।।\n\nसर्वे ऽपि सात्त्विका यान्ति तुष्यन्ति स्वार्जितैः फलैः ।\nन द्विष्यन्ति रिपून्वापि तत्रो दाहरणं सुराः ।। ३६ ।।\n\nयथा च्यवनधर्मा स्यात्स्वर्गस्स्वर्गाश्रितो ऽथ वा ।\nतथादिन्यस्थलानिह न स्युश्शाश्वतिकानि तु ।। ३७ ।।\n\nदिव्यस्थलेषु सर्वत्र दिव्येनैवागमेन तु ।\nवैखानसेन पूजासीत्साहि श्रौती च सम्मता ।। ३८ ।।\n\nप्रायश्चित्तोचितान्यत्र निमित्तानि यदातदा ।\nशास्त्रोक्तं कारयेदेव नान्यथा कारयेद्विधिः ।। ३९ ।।\n\nये तु पूर्वार्जितैरेव तपोभिः परमात्मनि ।\nरक्तात्मानस्तपस्सिद्धास्संकल्प्य स्वतपःफलम् ।। ४० ।।\n\nदेवदेवं जगन्नाथं नारायणमनायम् ।\nप्रतिष्ठाप्य क्वचिद्बिंबे समभ्यर्च्य विशेषतः ।। ४१ ।।\n\nउज्जीवनाय लाकानां प्रदास्यन्तीह पूजनम् ।\nस देशस्सैद्ध इत्युक्तस्सैद्धा तत्रार्चनोच्यते ।। ४२ ।।\n\nन हि सिद्धास्तपस्सिद्धिं कुर्वन्ति विभलां क्वचित् ।\nयस्यानुग्रहमिच्छन्तस्तपस्यन्तीह साधवः ।। ४३ ।।\n\nयं प्रसादयितुं विप्रा यज्ञदानादि कुर्वते ।\nतस्यैवाराधनं हित्वा किं सिद्धास्संप्रकुर्वते ।। ४४ ।।\n\nते सिद्धास्ते महात्मानस्ते सन्त न्ते तपस्विनः ।\nये स्वकर्मफलं देवं विदित्वा श्रीपतिं हरिम् ।। ४५ ।।\n\nप्रतिष्ठाप्य तु तद्रूपमर्चयन्ति निरन्तरम् ।\nन ह्यन्यः प्रापणे हेतुरर्चनान्मुक्तिहेतवे ।। ४६ ।।\n\nसैद्धस्थले तु या पूजा सर्वशान्तिकरी स्मृता ।\nपञ्चाशद्योजनं तस्य परितः पावयेन्महीम् ।। ४७ ।।\n\nसिद्धप्रतिष्ठिता देशा बहवो विदिताः पुरा ।\nउत्पद्यन्ते भविष्यन्ति सन्तिसिद्धा धरातले ।। ४८ ।।\n\nसैद्धस्थलानि भूयांसि भविष्यन्ति च सन्ति च ।\nसिद्धा वैखानसं शास्त्रमाश्रित्यैव स्वनिर्मितम् ।। ४९ ।।\n\nदेवं संपूजयन्तीह तत्प्रायः प्रचलत्यपि ।\nन हि सिद्धाः प्रकुर्वन्तिकिञ्चिदुच्छास्त्रमापदि ।। ५० ।।\n\nतस्मात्सर्वप्रयत्नेन सर्वं सिद्धाश्रितस्थले ।\nकुर्याद्वैखानसं शास्त्रमाश्रित्य सकलाः क्रियाः ।। ५१ ।।\n\nसिद्धा जानन्ति शास्त्रार्थान् सिद्धा जानन्ति चागमान् ।\nसिद्धास्समर्चयन्त्येव वैखानसविधानतः ।। ५२ ।।\n\nयदि सिद्धाश्रितो देशःपूज्यते ऽन्यैः प्रमादतः ।\nराजा तं तु विचार्यैव पुनर्वैखानसैःक्रमात् ।। ५३ ।।\n\nसत्वरं याजयेत्कृत्वा प्रायश्चित्तं यथाविधि ।\nसैद्धमेके स्थलं प्राहुरार्षमेतच्च सम्मतम् ।। ५४ ।।\n\nअथ पौराणिको देशः कथ्यते यत्र यत्र वै ।\nगाधा पौराणिकी भूयात्तत्पुराणस्थलं मतम् ।। ५५ ।।\n\nअज्ञातकर्तृकाण्यत्र स्मर्यन्ते प्रायशो बहु ।\nस्थलानीमानितत्तानि?पुराणानि प्रचक्षते ।। ५६ ।।\n\nपुराणानि त्वनन्तानि स्थलानि पृथिवीतले ।\nभवन्त्यथ कलौ प्राप्ते लुप्यन्ते तान्यनेकशः ।। ५७ ।।\n\nदशयोजनपर्यन्तां भूमिं तु परितस्सकृत् ।\nपुनाति देशः पौराणस्तत्र किं चिन्न हीयते ।। ५८ ।।\n\nस्वयंव्यक्तादयस्सर्वे पौराणाः कीर्तिता अपि ।\nस्वयंव्यक्तादिभेदेन व्यवहारस्य दर्शनात् ।। ५९ ।।\n\nपुराणत्वं च तेषां स्यादन्यत् पौराणमुच्यते ।\nपुराणस्थलदेवस्य प्रतिष्ठा विधिसम्मता ।। ६० ।।\n\nप्रतिष्ठिते त्वविधिना स्थरे नैव रमेद्धरिः ।\nन हि वृद्धास्समर्चन्ति बिंबमुच्छास्त्रनिर्मितम् ।। ६१ ।।\n\nन हि पौराणिके देशे यजमानस्य गौरवम् ।\nअर्थस्य गौरवं चापि दर्शनीयं महात्मभिः? ।। ६२ ।।\n\nयदि पश्येद्विसूढात्मा रौरवं नरकंव्रजेत् ।\nएष एव विशेषस्स्यादन्यत्सैद्धवदाचरेत् ।। ६३ ।।\n\nपुराणस्थलपूजा तु शास्त्रदृष्टेन वर्त्मना ।\nप्रमादेतु समीकार्यान तेन स्याद्व्यतिक्रमः ।। ६४ ।।\n\nमानुषं पञ्चमं प्रोक्तं स्थलं यत्र विशेषतः ।\nग्रामे वा नगरे वापि शास्त्रोक्ते सुमनोरमे ।। ६५ ।।\n\nप्रतिष्टाप्यार्चके विष्णुस्सर्वदेवेश्वरेश्वरः ।\nब्राह्मणैः क्षत्रियैर्वैश्यैश्शूद्रैर्वान्यैर्नरोत्तमैः ।। ६६ ।।\n\nवैखानसेन शास्त्रेण पञ्चरात्रेण वा पुनः ।\nमानुषस्थलपूजा तु योजनं परितस्थ्सलम् ।। ६७ ।।\n\nपापयेत्तस्य तु प्रोक्ताशक्तिरन्यातु तावती ।\nमनुष्याः पुण्यकर्माणस्तत्र तत्र दिने दिने ।। ६८ ।।\n\nप्रेरिता भगवद्भक्त्याधनिनो निर्धना अपि ।\nनिर्माय भगवद्गेहं प्रतिष्ठाप्य श्रियःपतिम् ।। ६९ ।।\n\nअर्चयन्ति विशेषेण वैखानसविधानतः ।\nविशालः पृथिवीभागः कालो ऽनादिरन्तकः ।। ७० ।।\n\nशास्त्रं चाप्यतिगंभीरं भक्ताश्च बहवो हरौ ।\nतस्मात्सर्वप्रयत्नेन सर्वस्याप्यनुशासनम् ।। ७१ ।।\n\nप्रोक्तं विखनसा पूर्वं भगवच्छास्त्रमुत्तमम् ।\nअनेनैव प्रकारेण सर्वत्राराधयेद्धरिम् ।। ७२ ।।\n\nभक्ताश्च बहुधा शास्त्रं प्रशंसन्तीदमेव ही ।\nतदुक्तेनैव विधिना कल्पयेदालयादिकम् ।। ७३ ।।\n\nयथा मानाधिकरणे मया प्रोक्तस्स विस्तरः ।\nयत्र वा दृश्यते भेदो भगवच्छास्त्रशिल्पयोः ।। ७४ ।।\n\nशिल्पशास्त्रं परित्यज्य भगवच्छास्त्रतश्चरेत् ।\nप्रधानमेतच्छास्त्रं स्याद्भगवद्गेहकल्पने ।। ७५ ।।\n\nन तच्छास्त्रमनादृत्य कार्यं किं चित्समाचरेत् ।\nलोभान्मोहादथाज्ञानाच्छास्त्रे ऽस्मिन्न धृतं चरेत् ।। ७६ ।।\n\nअतिक्रम्यापि शास्त्रं तत्पूजा निष्भला भवेत् ।\nयजमानो विपद्येत तस्मादत्रोक्तमाचरेत् ।। ७७ ।।\n\nतेनैव तु विधानेन प्रतिष्ठादिकमाचरेत् ।\nऐहिकामुष्मिकं यस्मात्फलद्वयमवाप्यते ।। ७८ ।।\n\nग्रामे विष्ण्वर्चनाहीने विष्ण्वर्चाहीनवेश्मनि ।\nतीर्थपानं सुरापानमन्नं गोमांसभक्षणम् ।। ७९ ।।\n\nदेवधामविहीनं तु श्मशानं ग्राम उच्यते ।\nगृहं च चितितुल्यं स्याद्यत्र नाराध्यते हरिः ।। ८० ।।\n\nयो मोहादथ वालस्यादकृत्वा देवतार्चनम् ।\nभुङ्क्ते स याति नरकान् सूकरेष्वसि जायते ।। ८१ ।।\n\nकेशवार्चागृहे यस्य न तिष्ठति शूभप्रदा ।\nतस्यान्नं नैव भोक्तव्यमभक्ष्येण समं हि तत् ।। ८२ ।।\n\nबिंबशुद्ध्यादिकं कृत्वा शास्त्रोक्तविधिना पुनः ।\nकलान्यासादिकं सर्वं विधाय परमेश्वरः ।। ८३ ।।\n\nप्रतिष्ठाप्यार्च्यते यत्र परितो योजनावधि ।\nपूयते ऽनुग्रहाद्विष्णोः स देशो ऽप्राकृतस्स्मृतः ।। ८४ ।।\n\nतत्र पार्षदसंयुक्तश्श्रिया लक्ष्म्या समन्वितः ।\nयथा च परमे व्योम्नि सन्निधत्ते तथा हरिः ।। ८५ ।।\n\nतत्र देवास्त्रयस्त्रिंशत्पितरः पन्नगाश्च ये ।\nसाध्या विद्याधरा यक्षास्सर्वा वै देवयोनयः ।। ८६ ।।\n\nसर्वसंवत्समृद्धिस्स्यात्पर्जन्यो वर्षुको भवेत् ।\nवायुर्वाति सुखं तत्र सूर्यस्तपति तेजसा ।। ८७ ।।\n\nचन्द्रमाश्शीतलैर्देशं सेवते किरणैस्तथा ।\nभूमिस्सस्यवती च स्यात्प्रसन्नं च नभो भवेत् ।। ८८ ।।\n\nनक्षत्रग्रहताराश्च प्रसादाभिमुखास्समे ।\nराजन्वती प्रजा च स्यात्पशुपुत्रसमन्विता ।। ८९ ।।\n\nन व्याधिजं भयं किं चिन्नापि ज्वरकृतं तथा ।\nन व्यालजं भयं वापि भवेदत्रन संशयः ।। ९० ।।\n\nनोपप्लवो नृपाणां वा मृगाणां वाप्यपां भवेत् ।\nब्राह्मणाः क्षत्रिया वैश्याश्शूद्रास्तत्र निवासिनः ।। ९१ ।।\n\nस्वे स्वे कर्मण्यभिरता भवेयुस्सुखजीविनः ।\nआग्निहोत्राश्च हूयन्ते तप्यन्ते ऽत्र तपांसि च ।। ९२ ।।\n\nदीयन्ते भूरिदानानि यत्र देवो हरिस्प्वयम् ।\nअप्राकृतमिमं देशं सन्निधानाच्छ्रियः पतेः ।। ९३ ।।\n\nप्राकृतं यो वदेन्मूढस्स याति नरकं ध्रुवम् ।\nअप्राकृतमिमं देवं नरो यश्चापनिह्नुते ।। ९४ ।।\n\nचण्डालस्स तु विज्ञेयो निष्कृतिर्नास्य दृश्यते ।\nमहापातकीनां तद्वद्दृष्टं पातकिनामपि ।। ९५ ।।\n\nउपपातकिनां चापि प्रायश्चित्तं विशेषतः ।\nशास्त्रापलापिनां नैव प्रायश्चित्तं प्रदृश्यते ।। ९६ ।।\n\nयस्तु सामान्यभावेन मन्यते स्थलमीदृशम् ।\nब्रह्महत्यामवाप्नोति भ्रूणहत्यां तथैव च ।। ९७ ।।\n\nस्वर्णस्तेये च यत्पापं सुरापाने च यद्भवेत् ।\nगुरुतल्पस्य गमने यच्चपापमुदीरितम् ।। ९८ ।।\n\nवृषलीगमने यच्च पापं सर्वं तदश्नुते ।\nनास्ति शास्त्रात्परं ज्ञानं नस्यात्तस्मात्प्रवर्तकम् ।। ९९ ।।\n\nतस्मात्तस्यावमानेन सद्यः पतति दूषकः ।\nतस्मिन् देशे विशेषेण सर्वेभागवता हरौ ।। १०० ।।\n\nदेवपादोदकादीनि पीत्वा यास्यन्तिसद्गतिम् ।\nन हि सर्वो ऽपि सर्वत्र स्वयंव्यक्तस्थलादिकम् ।। १०१ ।।\n\nगत्वैवाराधयेद्विष्णुं सदा तच्चाप्यसंभवि ।\nअत एव कृपासिंधुर्भगवान् भूतभावनः ।। १०२ ।।\n\nअर्चावताररूपेण ग्रामे ग्रामे गृहे गृहे ।\nअवतीर्य महाबाहुर्भक्तसौलभ्यहेतवे ।। १०३ ।।\n\nअर्च्यते शास्त्रविधिना तत्र कार्योन संशयः ।\nतस्मादप्राकृतं देशं न ब्रूयात्प्राकृतं नरः ।। १०४ ।।\n\nन च सामान्यभावेन तं पश्येद्यदि पश्यति ।\nनश्यत्येव न संदेह इति शास्त्रविनिश्चयः ।। १०५ ।।\n\nइति श्रीवैखानसे भगवच्छास्त्रे भृगुप्रोक्तायां सहितायां प्रकीर्णाधिकारे चतुस्त्रिंशो ऽध्यायः।\n\nअथ पञ्चत्रिंशो ऽध्यायः।\n\nफलश्रुतिः\n\nअथ वक्ष्ये विशेषेण क्रियायोगश्रितं फलम् ।\nयस्तु देवालयं दारुशिलालोहविलेखनैः ।। १ ।।\n\nकारयेन्मृण्मयं वापि तस्यानन्तफलं स्मृतम् ।\nअहन्यहनि यज्ञेन यजतो यन्महत्फलम् ।। २ ।।\n\nप्राप्नोति तत्फलं विष्णोर्यः कारयति मन्दिरम् ।\nकुलानां शतमागामि समतीतं तथा शतम् ।। ३ ।।\n\nतारयेद्भगवद्गेहमिति बुद्धिं करोति यः ।\nसप्तजन्मकृतं पापमल्पं वा यदि वा बहु ।। ४ ।।\n\nविष्णोरालयविन्यासप्रारंभादेव नश्यति ।\nसप्तलोकमयो विष्णुस्तस्य यःकुरुते गृहम् ।। ५ ।।\n\nप्रतिष्ठां समपाप्नोति स नरस्साप्तलौकिकीम् ।\nप्रशस्तदेशे भूभागे यो नरो भवनं हरेः ।। ६ ।।\n\nकारयत्यक्षयान् लोकान् स वरः प्रतिपद्यते ।\nइष्टकाचयविन्यासो यावद्वर्षाणि तिष्ठति ।। ७ ।।\n\nतावद्वर्षसहस्राणि तत्कर्तादिवि मोदते ।\nप्रतिमां लक्षणवतीं यः कारयति मानवः ।। ८ ।।\n\nकेसवस्य स तल्लोकमक्षयं प्रतिपद्यते ।\nषष्टिं वर्षसहस्राणां सहस्राणि स मोगते ।। ९ ।।\n\nस्वर्गौकसां निवासेषु प्रत्येकमरिसूदनः ।\nततः प्रयाति वैकुण्ठं निस्समाभ्यधिकं महः ।। १० ।।\n\nप्रतीष्ठाप्य हरेरर्चां सुप्रशस्ते निवेशने ।\nपुरुषः कृतकृत्यत्वान्नैनं श्वो मरणं तपेत् ।। ११ ।।\n\nये भविष्यन्ति ये ऽतीता आकल्पाः पुरुषाः कुले ।\nतांस्तारयति संस्थाप्य देवस्य प्रतियां हरेः ।। १२ ।।\n\nबेरपूजा त्वियं प्रोक्ता पूजानामुत्तमोत्तमा ।\nअतीते यजमाने ऽपि चिरमस्या अवस्थिते ।। १३ ।।\n\nअनुशस्ताः किल पुरा यमेव यमकिङ्कराः ।\nपाशधण्डधराः क्रूराः प्रजासंयमनोद्यताः ।। १४ ।।\n\nविहरध्वं यथान्याय्यं नियोगो मे ऽनुपाल्यताम् ।\nनाज्ञाभङ्गं करिष्यन्ति भवतां जन्तवः क्वचित् ।। १५ ।।\n\nकेवलं ये जगन्नाथमनस्तं समुपाश्रिताः ।\nभवद्भिः परिहर्तव्यास्तेषां नास्त्यत्र संस्थितिः ।। १६ ।।\n\nये तु भागवता लोके तच्चित्तास्तत्परायणाः ।\nपूजयन्ति सदा विष्णुं ते वस्त्याज्याः सुदूरतः ।। १७ ।।\n\nयस्तिष्ठन् यस्स्वपन् भुञ्जन् उत्तिष्ठन् स्खलितेषु च ।\nसंकीर्तयति गोविन्दं स वस्त्याज्यस्सुदूरतः ।। १८ ।।\n\nनित्यनैमित्तिकैर्देवं ये यजन्ते जनार्दनम् ।\nनावलोक्या भवद्भिस्ते तत्तेजो हन्ति वौ गतिम् ।। १९ ।।\n\nये धूपपुष्पवासोभिर्भूषणैश्चापि दुर्लभैः ।\nअर्चयन्ति न ते ग्राह्यानराः कृष्णाश्रयोद्धताः ।। २० ।।\n\nउपलेपनकर्तारस्सम्मार्जनकराश्च ये ।\nकृष्णालये परित्याज्यास्तेषां त्रिपूरुषं कुलम् ।। २१ ।।\n\nयेन चायतनं विष्णोः कारितं तत्कुलोद्भवम् ।\nपुंसां कुलं नावलोक्यं भवद्भिर्दुष्टचक्षुषा ।। २२ ।।\n\nयेनार्चा भगवद्भक्त्या वासुदेवस्य कारिता ।\nनरायुतं तत्कुलजं भवतां शासनातिगम् ।। २३ ।।\n\nभवतां भ्रमतामत्र विष्णुसंश्रयमुद्रया ।\nविनाज्ञाभङ्गकृन्नैव भविष्यति नरःक्वचित् ।। २४ ।।\n\nयज्ञा नराणां पापौघक्षालनाः सर्वकामदाः ।\nतथैवेज्या जगद्धातुस्सर्वयज्ञमयो हरिः ।। २५ ।।\n\nस्थापितं प्रतिमा विष्णोस्सम्यक् संपूज्य मानवः ।\nयं यं कामयते कामं तं तमाप्नोत्यसंशयम् ।। २६ ।।\n\nयथा हि ज्वलनो वह्निस्तमोहानिन्तदर्थिनाम् ।\nशीतहानिन्तदन्येषां स्वेदं स्वेदाभिलाषिणाम् ।। २७ ।।\n\nकरोति क्षुधितानां च भोज्यां पाकक्रियां शिखी ।\nतथैव कामान् भूतेशस्सददाति यथेप्सितम् ।। २८ ।।\n\nकल्पद्रुमादिवहरेर्यदिष्टं तदवाप्यते ।\nयस्सदायतने विष्णोः कुरुते मार्जनक्रियाम् ।। २९ ।।\n\nसपांसुभुम्यैर्? देहस्य सर्वं पापं व्यपोहाति ।\nयावन्तः पांसुकणिका मार्ज्यन्ते केशवालये ।। ३० ।।\n\nवर्षाणि दिवि तावन्ते वसत्यस्तमलो नरः ।\nअहन्यहनि यत्पापं कुरुते विषयी नरः ।। ३१ ।।\n\nयो बाह्याभ्यन्तरं वेश्म मार्जयेत्केशवालये ।\nसबाह्याभ्यन्तरं तस्य कायो निष्कल्मषो भवेत् ।। ३२ ।।\n\nगोचर्ममात्रं सम्मृज्य हन्ति तत्केशवालये ।\nसबाह्याभ्यन्तरं यच्च मार्जयेदच्युतालये ।। ३३ ।।\n\nसबाह्याभ्यन्तरं तस्य कायं निष्कल्मषं विदुः? ।\nउदकाभ्युक्षणं विष्णोर्यः करोति सता गृहे ।। ३४ ।।\n\nसो ऽपिगच्छति यत्रास्ते भगवान् यादसां पतिः ।\nमृदा धातुविकारैर्वा वर्णकैर्गोमयेन वा ।। ३५ ।।\n\nविष्णोरायतने नित्यं यः करोत्यनु लेपनम् ।\nप्रवाते वाति गुणवद्वर्षास्वतिमनोहरम् ।। ३६ ।।\n\nस्वनुलिप्तं शूभाकारं स्वकृहं लभते नरः ।\nपूर्णधान्यहिरण्यादिमणिमुक्ताफलोज्ज्वलम् ।। ३७ ।।\n\nप्रत्यासन्नजलोपेतं गृहं प्राप्नोति शोभनम् ।\nसामन्तस्वजनानां च सर्वेषामुत्तमोत्तमम् ।। ३८ ।।\n\nतदाप्नोति गृहं रम्यमुपलेपनकृन्नरः ।\nयेनानुलिप्ते तिष्टन्ति विष्ण्वायतनभूतले ।। ३९ ।।\n\nब्राह्मणाःक्षत्रिया वैश्याश्शूद्रस्साध्व्यस्त्रियस्तथा ।\nतस्य पुण्यफलं वक्तुं नालं देवास्सहानुगाः ।। ४० ।।\n\nअप्सरोगणसंकीर्णं मुक्ताहालशतोज्ज्वलम् ।\nश्रेष्ठं सर्वविमानानां स्वर्गधिष्ण्यमवाप्नुयात् ।। ४१ ।।\n\nयावन्त स्तिथयो लिप्ता दिव्याब्दांस्तावतो नरः ।\nतस्मिन्विमाने स नरस्त्स्री वा तिष्ठति शोभने ।। ४२ ।।\n\nस्रग्गन्धवस्त्रसंयुक्तः सर्वभूषणभूषितः ।\nगन्धर्वाप्सरसां संघैः पूज्यमानस्स तिष्ठति ।। ४३ ।।\n\nलिप्ता च यावता हस्ता विष्णोरायतने मही ।\nतावद्योजनविस्तीर्णस्वर्गस्थानाधिपो भवेत् ।। ४४ ।।\n\nपूज्यमानस्सुरगणैश्शीतोष्णादिविवर्जितः ।\nमनोज्ञगात्रो विप्रेन्द्रैस्तिष्ठत्याभूतसंप्लवम् ।। ४५ ।।\n\nतत् क्षयादिह चागत्य विशिष्टे जायते कुले ।\nअत्युत्कृष्टगृहं प्राप्य मर्त्यलोके ऽभिवाञ्छितम् ।। ४६ ।।\n\nनतत्र तावद्दारिद्षं नोपसर्गोन वाकलिः ।\nन तावन्मृतनिष्क्रान्तिर्यावज्जीवन्ति साक्षिणः ।। ४७ ।।\n\nविष्णुस्समस्तभूतानि ससर्जैतानि यानि वै ।\nतेषां मध्ये जगद्धातुरतीवेष्टा वसुंधरा ।। ४८ ।।\n\nकृते सम्मार्जने तस्यास्तथा चैवानुलेपने ।\nप्रयाति परमं तोषं विष्णुर्भूर्वैष्णवीयतः ।। ४९ ।।\n\nउपोषितो नरो नारी यःकरोत्यनुलेपनम् ।\nन तस्यजायते भङ्गो गार्हस्थ्ये तु कदा च न ।। ५० ।।\n\nया च नारी करोत्येवं यथावदनुलेपनम् ।\nनाप्नोति सापि वैधव्यं गृहभङ्गं कदा च न ।। ५१ ।।\n\nसर्वाभरणसंपूर्णस्सर्वोपस्करधान्यवान् ।\nगोमहिष्यादिसंभागं गृहमाप्नोति मानव ।। ५२ ।।\n\nतस्मादभीप्सता सम्यग्गार्हस्थ्यं तदखण्डितम् ।\nविष्णोरायतने कार्यं सहसै वोपलेपनम् ।। ५३ ।।\n\nयश्चानुलेपनं कुर्याद्विष्णोरायतने नरः ।\nसो ऽपि लोकं समासाद्य मोदतेवै शतक्रतोः ।। ५४ ।।\n\nपुष्पप्रकीर्णमत्यर्थं सुगन्धं केशवालये ।\nउपलिप्ते नरो दत्वा न दुर्गतिमवाप्नुयात् ।। ५५ ।।\n\nस्नानपानांभसां विष्णोः प्रदानात्तत्सलोकभाक् ।\nस्नानीयद्रव्यदानेन नीरोगः प्रीत्य मोदते ।। ५६ ।।\n\nक्षौमादिदानादाप्नोति परलोके महत्सुखम् ।\nआलेपनद्रव्यदानात्कामानाप्नोति शाश्वतान् ।। ५७ ।।\n\nएलाकर्पूरतांबूलीतैलादि स्पर्शनात्पुखी ।\nपरत्रेह च लोके स्याद्दीर्घकालमसंशयः ।। ५८ ।।\n\nसर्वयज्ञमयो विष्णुर्गव्यानां परमस्स्मृतः ।\nजायते येषु लोकेषु पुलकस्संगमोमहान् ।। ५९ ।।\n\nयेषु क्षीरवहा नद्यो ह्रदाः पायसकर्दमाः ।\nतान् लोकान् पुरुषा यान्तिक्षीरस्नानकरा हरेः ।। ६० ।।\n\nआह्गादं निर्वृतिं स्वास्थ्यमारोग्यं चारुरूपता ।\nसप्तजन्मान्यवाप्नोति क्षीरस्नानकरो हरेः ।। ६१ ।।\n\nदध्यादीनां विकाराणां क्षीरतस्संभवो यथा ।\nतथैवाशेषकामानां क्षीरस्नापनतो हरेः ।। ६२ ।।\n\nयथा च विमलं क्षीरं यथा निर्वृतिकारकम् ।\nतथास्य निर्मलं ज्ञानं भवत्यतिफलप्रदम् ।। ६३ ।।\n\nग्रहानुकूलतां पुष्टिं प्रियं चाप्यखिले जने ।\nकरोति भगवान् विष्णुःक्षीरस्नापनतोषितः ।। ६४ ।।\n\nसर्वो ऽस्यस्निग्धतामेति दृष्टिमात्प्रात्प्रसीदति ।\nयस्स्नापयति देवस्य घृतेन प्रतिमां हरेः ।। ६५ ।।\n\nइन्द्रप्रस्थे द्विजाग्षाणां स ददाति गवां शतम् ।\nगवां शतस्य विप्राणां न दत्तस्य भवेत्फलम् ।। ६६ ।।\n\nघृतप्रस्थेन तद्विष्णोर्लभेत्स्नानोपयोगिनाम् ।\nपुरा राजर्षिभिः प्राप्ता सप्तद्वीपा वसुन्धरा ।। ६७ ।।\n\nघृताढकेन गोविन्द प्रतिमास्नापनात्किल ।\nप्रतिमासं सिताष्टम्यां घृतेन जगतः पतिम् ।। ६८ ।।\n\nस्नापयित्वा समस्तेभ्यः पापेभ्यो ऽपि प्रमुच्यते ।\nद्वादश्यां पौर्णमास्यां च गव्येन हविषा हरेः ।। ६९ ।।\n\nस्नापनं देवदेवस्य महापातकनाशनम् ।\nज्ञानतो ऽज्ञानतो वापि यत्पापं कुरुते नरः ।। ७० ।।\n\nतत्क्षालयति संध्यायां घृतेन स्नापयन् हरिम् ।\nघृतक्षीरेण देवेशे स्नापिते मधुसूदने ।। ७१ ।।\n\nस गत्वावैष्णवं धाम मोदते सह सूरिभिः ।\nस्रजं बद्ध्वा सुमनसां यः प्रयच्छति विष्णवे ।। ७२ ।।\n\nस भुक्त्वा विपुलान् भोगान्नाकपृष्ठे विराजते ।\nचामरव्यजन छत्रदानात्स्वाराज्यमश्नु ते ।। ७३ ।।\n\nदानादाभरणादीनां तेजस्वी दिविमोदते ।\nदानाच्च नवरत्नावां देवसालोक्यमश्नुते ।। ७४ ।।\n\nआदर्शनप्रदानेन दृश्यस्सर्वैर्भविष्यति ।\nगन्धद्रव्य प्रदानेन सुगन्धिर्दायते भृवेत् ।। ७५ ।।\n\nधूपद्रव्यप्रदानेन स्वस्थानं स्वर्गिणां भवेत् ।\nउपानहौ पादुके च वाहनं यानमेव च ।। ७६ ।।\n\nददाति यो संदयित्वा? मणिकाञ्चनचित्रितम् ।\nस विमानं तु दुत्प्रापं प्राप्नो त्येव न संशयः ।। ७७ ।।\n\nअलङ्कृतं भद्रपीठं प्रयच्छन् सर्वकामभाक् ।\nविनतानन्दनस्थानं ध्वजमुत्पाद्य दर्शयन् ।। ७८ ।।\n\nसामीप्यं सहसा विष्णोर्याति सद्यो स संशयः ।\nध्वजं च वाद्यमुत्पाद्य विष्णुसात्कुरुते तु यः ।। ७९ ।।\n\nस दिव्यदुन्दुभि प्रायंस्थानं प्राप्य विराजते ।\nदासीदासं तथात्मान मात्मीयं च प्रयच्छलि ।। ८० ।।\n\nवासुदेवाय दास्येन मुक्तिः करतलेस्थिता ।\nनृत्तभेदैर्गीतभेदैस् तथा वाद्यैरनेकथा ।। ८१ ।।\n\nश्रोतव्यैरपि दृश्यैश्च देवदेवस्य सन्निधौ ।\nआसीनमुपचारैस्तैर्ये समाराधयन्तिते ।। ८२ ।।\n\nप्रेत्य दिव्येषु लोकेषु पूज्यन्तेतैर्न संशयः ।\nदीपं प्रयच्छति नरो विष्णोरायतने हि यः ।। ८३ ।।\n\nसदक्षिणस्य यज्ञस्य फलं प्राप्नोत्यसंशयः ।\nआहोरात्रमनिर्वाणं दीपमारोपयेन्नरः ।। ८४ ।।\n\nसर्वपाप विशुद्धात्मा विष्णुलोके महीयते ।\nदिनेदिने जपन्नाम केशवेति समाहितः ।। ८५ ।।\n\nसकृद्ददातियोविप्रःप्रदीपं केशवालये ।\nजातिस्मरत्वं प्रज्ञां च प्राकाश्यं सर्ववन्तुषु ।। ८६ ।।\n\nअव्याहतेन्द्रियत्वं च समाप्नोति न संशयः ।\nसर्वकालं च चक्षुष्मान् मेधावी दीपदो नरः ।। ८७ ।।\n\nजायते नरकं चापि तमस्संज्ञं न पश्यति ।\nसुवर्णमणिमुक्ताढ्यं मनोज्ञमतिशोभनम् ।। ८८ ।।\n\nदीपमालाकुलं दिव्यं विमानमधिरोहति ।\nतस्मादायतने विष्णोर्दद्याद्दीपं प्रयत्नतः ।। ८९ ।।\n\nतांश् चदत्वान्नहीनस्ते? न च तैलवियोजनम् ।\nकुर्वीत दीपहर्ताच मूकूऽन्धो जायते जडः ।। ९० ।।\n\nअन्धेतमसि दुष्पारे नरके पतितान् किल ।\nविक्रोशमानान्मनुजान् वक्ष्यन्ति यमकिङ्कराः ।। ९१ ।।\n\nविलापैरल मत्रेवं किंवो विलपिते फलम् ।\nतथा प्रमादिभिः पूर्वमात्मात्यन्तमुपेक्षितः ।। ९२ ।।\n\nपुर्वमालोचितं नैतत्कथमन्ते भविष्यति ।\nइदानीं यातना भौगाःकिं विलापः करिष्यति ।। ९३ ।।\n\nदेहोदितानि स्वल्पानि विषयाश्चातिकर्षकाः ।\nएतत्कोन विजानाति येन यूयं प्रमादिनः ।। ९४ ।।\n\nजन्तुर्जन्मसहस्रेभ्यो ह्येकस्मिन् मानुषो यदि ।\nतत्राप्यतिविमाढत्वात्किंभोगानभिधावति ।। ९५ ।।\n\nको ऽतिभारो हरेर्नाम्नि जिह्वया परिकीर्तिते ।\nवर्णिते तुल्यमूलेतु यदग्निर्लभ्यते सुखम् ।। ९६ ।।\n\nअतो ऽधिकरोलाभः कोवश्चितैऽभवत्तथा ।\nयेनायतेषु हस्तेषु स्वातन्त्षेसति दीपकः ।। ९७ ।।\n\nमहाफलो विष्णुगृहे न दत्तो नरकापहाः ।\nन वो विलपिते किं चिदिदानीं दृश्यते फलम् ।। ९८ ।।\n\nअस्वातन्त्षे विलपतां स्वातन्त्षे तु प्रमादिनाम् ।\nअवश्यंपातिनः प्राणा भोक्ताजीवोप्यहर्निशम् ।। ९९ ।।\n\nदत्तं चलभते भोक्तुं कामयन्विषयांस्तदा ।\nएतत्स्वातन्त्षवद्भिर्वो युक्तमासीत्परीक्षितुम् ।। १०० ।।\n\nइदानीं किं विलापेन सहध्वं यदुपागतम् ।\nयद्येतदनभीष्टं वो यद्दुःखं समुपस्थितम् ।। १०१ ।।\n\nयद्भूयो ऽपि मतिः पापे न कर्तव्या कथं च न ।\nपापकर्मणिनिर्वृत्ते ऽप्यज्ञानादघनाशनम् ।। १०२ ।।\n\nकर्तव्यमप्यविच्छिन्नं स्मरद्भिर्मधुसूदनम् ।\nविमानमतिविद्योति सर्वरत्नमयं दिवि ।। १०३ ।।\n\nसमाप्नोति नरो दत्वा प्रदीपं केशवालये ।\nहविषां पायसादीनां हरये च निवेदनात् ।। १०४ ।।\n\nसुखैकरसपूर्णत्मा राजते विष्णुसन्निधौ ।\nभक्ष्यपानीयभोज्यानामन्येषामपि दानतः ।। १०५ ।।\n\nश्वेतद्वीपे तत्समीपे वसन्ति सुखिनस्सदा ।\nबहुनात्र किमुक्तेन वासुदेवार्थमादरात् ।। १०६ ।।\n\nददाति वस्तुदानं? यस्थ्सानं प्राप्नोति चेप्सितम् ।\nकर्मणां मार्जनादीनां फलभोगादनन्तरम् ।। १०७ ।।\n\nकर्मशेषैः पुनर्जन्म कर्मानुगुणयोनिषु ।\nउत्कृष्टास्वेन भोक्तारो लभन्ते सुखिनस्सदा ।। १०८ ।।\n\nआरामाणां तटाकानां प्रपाणां च प्रवर्तनात् ।\nविष्णोरालयसामीप्ये तत्फलं केन वर्ण्यते ।। १०९ ।।\n\nसुप्रदर्शा बलवती चित्रा धातुविभूषिता ।\nउपेता सर्वभूतैश्च श्रेष्ठा भूमिरिहोच्यते ।। ११० ।।\n\nतस्याः क्षेत्रविशेषाश्च तटाकानां च बन्धनम् ।\nऔदकानि च सर्वाणि प्रवक्ष्याम्यनुपूर्वशः ।। १११ ।।\n\nतटाकानां च वक्ष्यामि कृतानां चापि ये गुणाः ।\nत्रिषु लोकेषु सर्वत्र पूजनीयः प्रतापवान् ।। ११२ ।।\n\nअथ वा मित्रसदनं मैत्रं मित्रविवर्धनम् ।\nकीर्तिसंजननं श्रेष्ठं तटाकानां निवेशनम् ।। ११३ ।।\n\nधर्मस्यार्थस्य कामस्य फलमाहुर्मनीषिणः ।\nतटाकं सुकृतं देशेक्षेत्रमेकं महाश्रयम् ।। ११४ ।।\n\nचतुर्विधानां भूतानां तटाकमुपलक्षयेत् ।\nतटाकानि च सर्वाणि दिशन्ति श्रियमुत्तमाम् ।। ११५ ।।\n\nदेवा मनुष्या गन्धर्वाः पितरो यक्षराक्षसाः ।\nस्थावराणि च भूतानि संश्रयन्ति जलाशयम् ।। ११६ ।।\n\nतस्मात्तांस्तु प्रवक्ष्यामि तटाके ये गुणास्स्मृताः ।\nया च तत्र फलावाप्तिरृषिभिस्समुदाहृता ।। ११७ ।।\n\nवर्षाकाले तटाके तु सलिलं यस्य तिष्ठति ।\nअग्निहोत्रफलं तस्य फलमाहुर्मनीषिणः ।। ११८ ।।\n\nशरत्का ले तु सलिलं तटाके यस्य तिष्ठति ।\nगोसहस्रस्य संप्रेत्य लभते फलमुत्तमम् ।। ११९ ।।\n\nहेमन्तकाले सलिलं तटाके यस्य तिष्ठति ।\nस वै बहुसुवर्णस्य यज्ञस्य लभते फलम् ।। १२० ।।\n\nयस्य वै शैशिरे काले तटाके सलिलं भवेत् ।\nतस्याग्निष्टोमयज्ञस्य भलमूहुर्मनीषिणः ।। १२१ ।।\n\nतटाकं सुकृतं यस्य वसन्तेतं महाश्रयम् ।\nअतिरात्रस्य यज्ञस्य फलं स समुपाश्नुते ।। १२२ ।।\n\nनिदाघकाले पानीयं तटाके यस्य तिष्ठति ।\nवाजिमेधपलं तस्य फलं वै मुनयो विदुः ।। १२३ ।।\n\nस कुलं तारयेत्सर्वं यस्य खाते जलाशये ।\nगावः पिबन्ति सलिलं साधवश्च नरास्सदा ।। १२४ ।।\n\nतटाके यस्य गावस्तु पिबन्ति तृषिता जलम् ।\nमृगपक्षिमनुष्याश्य सो ऽश्वमेधफलं लभेत् ।। १२५ ।।\n\nयत्पिबन्ति जलं तत्र स्त्यायन्ते विश्रमन्तिच ।\nतटाकदस्य तत्सर्वं प्रेत्यानन्त्याय कल्पते ।। १२६ ।।\n\nदुर्लभं सलिलं चेह विशेषेण परत्र वै ।\nपानीयस्य प्रदानेन प्रीतिर्भवति शाश्वती ।। १२७ ।।\n\nतटाके यस्य पानीयं पानीयाय जगत्पतेः ।\nतस्य पुण्यफलं वक्तुं नालं देवास्सहानु गाः ।। १२८ ।।\n\nतटाके यस्य पानीये सायं प्रातर्द्विजातयः ।\nस्नात्वा कुर्वन्ति कर्माणि तस्य नाकेस्थितिर्भवेत् ।। १२९ ।।\n\nतटाके यस्य देवस्य स्नापनं चाधिवासनम् ।\nतस्य लोका भवन्त्येव पावनाः क्षतिवर्जिताः ।। १३० ।।\n\nसर्वदानैर्गुरुतरं सर्वदानैर्विशिष्यते ।\nपानीयावासदानं तु देवस्याग्रे प्रशस्यते ।। १३१ ।।\n\nअथ वक्ष्ये विशेषेण वृक्षाणामवरोपणम् ।\nस्थानराणां च भूतानां जातयष्षट् प्रकीर्तिताः ।। १३२ ।।\n\nवृक्षगुल्पल तावल्ल्यस्त्वक्चारास्तृणजातयः ।\nएता जात्यस्तु वृक्षाणां तेषां रोपे गुणास्त्विमे ।। १३३ ।।\n\nकीर्तिश्च मानवे लोके प्रेत्य चैव फलं शुभम् ।\nलभते नाम लोके च पितृभिश्च महीयते ।। १३४ ।।\n\nदेवलोकगतस्यापि नामतस्य न नश्यति ।\nअतीते ऽनागते चोभेपितृवं शे ऽन्यतस्तथा ।। १३५ ।।\n\nतारयेद्वृक्षरूपी च तस्माद्वृक्षांश्च रोपयेत् ।\nतस्य पुत्रा भवन्त्येते पादपा नात्र संशयः ।। १३६ ।।\n\nपरलोकगतस्स्वर्गं लोकांश्चाप्नोति सो ऽव्ययान् ।\nपुष्पैस्सुरगणान् वृक्षाः फलैश्चापि तथा पितृन् ।। १३७ ।।\n\nचायया चातिथींश्चापि पूजयन्ति महीरुहाः ।\nकिन्नरोरगरक्षांसि देवगन्धर्वमानवाः ।। १३८ ।।\n\nतथा ऋषिगणाश्चैव संश्रयन्ति महीरुहान् ।\nपुष्पिताः फलवन्तश्च तर्पयन्तीह मानवान् ।। १३९ ।।\n\nवृक्षदं पुत्रवद्वृक्षास्तारयन्ति परत्र तु ।\nपत्रं फलं वा पुष्पं वा यस्यारामे ऽवरोपिते ।। १४० ।।\n\nअच्युतस्य पदं प्राप्तं लोकास्तस्याच्युता ध्रुवम् ।\nपत्रैःफलैर् वापुष्पैर्वा प्रीयते भगवान् हरिः ।। १४१ ।।\n\nतस्मात्तटारे तद्वृक्षा रोप्याश्श्रेयोर्थिना सदा ।\nपुत्रवत्परिपाल्याश्च पुत्रास्तेधर्मतस्स्मृताः ।। १४२ ।।\n\nतटाककृद्वृक्षरोपी इष्टयज्ञश्च यो नरः ।\nएते स्वर्गे महीयन्ते ये चान्ये सत्यवादिनः ।। १४३ ।।\n\nतस्मात्तटाकान् कुर्वीत आरामांश्चैव रोपयेत् ।\nयजेच्च विविधैर्यज्ञैस्सत्यं च सततं वदेत् ।। १४४ ।।\n\nगोभूहिरण्यदानानि कृत्वाचार्याय विष्णवे ।\nअर्चकाय विशेषेण स्वर्गतस्सुखमेधते ।। १४५ ।।\n\nअतिदानं तु सर्वेषां भूमिदानमिहोच्यते ।\nअचला ह्यक्षयो भूमिस्सर्वान् कामान् प्रयच्छति ।। १४६ ।।\n\nयस्तुदद्याद्भूमिदानं देवनाम्नार्चकायहि ।\nतस्यैहिकं भवेत्पुण्यं तथा पारत्रिकं बहु ।। १४७ ।।\n\nयस्तु दद्यात्स्वनाम्नैव पूजकाय वसुंधराम् ।\nतस्य कामाः प्ररोहन्ति सर्वमैहिकमश्नुते ।। १४८ ।।\n\nदेवकार्याय वैदद्याद्यो देवाय वसुन्धराम् ।\nदेवनाम्नैव तस्य स्यात्केवलामुष्मिकं फलम् ।। १४९ ।।\n\nब्रह्मार्पणधिया यस्तु गुप्तं दास्यति किं चन ।\nदेवाय देवकार्याय ब्राह्मणायाधिकारिणे ।। १५० ।।\n\nयावज्जीवति तद्दानं स्वर्गेतस्य स्थितिर्भवेत् ।\nयं यं कामं तु मनसि कृत्वा यद्यच्च योर्ऽपयेत् ।। १५१ ।।\n\nतं तमेव फलं लब्ध्वाकर्तासम्मोदते चिरम् ।\nकिमलभ्यं भगवति प्रसन्ने श्रीनिकेतने ।। १५२ ।।\n\nआचार्यायार्पिता भूमिरत्यन्तफलदायिनी ।\nततोर्ऽचकार्पिता दद्यादनन्तं फलमुच्यते ।। १५३ ।।\n\nपदार्थिनामथान्वेषां तथान्यविभवस्य च ।\nसर्वमेव भवेद्दत्तं वसुधां यः प्रयच्छति ।। १५४ ।।\n\nफालकृष्टां महीं दद्यात्सबीजां सस्यमालिनीम् ।\nयावत्सूर्यकरा लोके तावत्स्वर्गे महीयते ।। १५५ ।।\n\nफालकृष्टां महीं दद्यात्सबीजां सस्यमालिनीम् ।\nयावत्सूर्यकरा लोके तावत्स्वर्गे महीयते ।। १५६ ।।\n\nयश्चापि कुरुते पापं पुरुषोवृत्तिकर्शितः ।\nअपि गोकर्णमात्रेण भूमिदानेन शुद्ध्यति ।। १५७ ।।\n\nसप्तहस्तेन वा सम्यक्त्रिंशद्दण्डेन वर्धनम् ।\nस शतान्येव गोकर्णमिति वेदविदो विदः ।। १५८ ।।\n\nजितेन्द्रयाय गुणिने पूजकाय तपस्विने ।\nदद्यान्महीं भदेत्तस्य फलमक्षयमच्युतम् ।। १५९ ।।\n\nयथाप्सु पतितस्सद्यस्तैलबिन्दुः प्ररोहति ।\nएवं भूमिकृतं दानं सस्ये सस्ये प्ररोहति ।। १६० ।।\n\nयथा बीजानि रोहन्ति प्रकीर्णानि महीतले ।\nएवं कामाःप्ररोहन्ति भूमिदानसमार्जिताः ।। १६१ ।।\n\nयथा गौर्भरते वत्सं क्षीरिणी क्षीरमुत्सृजेत् ।\nएवं दत्ताचिरं कालं भूमिर्भरति भूमिदम् ।। १६२ ।।\n\nइक्षुभिस्सततां भूमिं यवगोधूमशाद्वलैः ।\nयो ददाति नरश्रेष्ठस्स न प्रच्यवते दिवः ।। १६३ ।।\n\nशुभं भद्रासनं छत्रं वराश्च वरयोषितः ।\nभूमिदानस्य चिह्नानि फलमेतन्न संशयः ।। १६४ ।।\n\nआदित्य वसवो विष्णुर्ब्रह्मा सोमो हुताशनः ।\nशूलपाणिश्च भगवानभिनन्दन्ति भूमिदम् ।। १६५ ।।\n\nसौवर्णछत्रहक्म्याणि वसोर्धाराश्च कामदाः ।\nगन्धर्वाप्सरसो यत्र तत्र तिष्ठन्ति भूमिदाः ।। १६६ ।।\n\nइयमेव पुरा भूमिः पालिता बहुभिग्नृपैः ।\nअन्यैश्च बहुभिर्दत्ता राजभिस्सत्यसंगरैः ।। १६७ ।।\n\nयस्य यस्य यदा भूमि स्तस्य तस्य तदा फलम् ।\nभूमिं यः प्रतिगृह्णाति यश्च भूमिं प्रयच्छति ।। १६८ ।।\n\nतावुभौ पुण्यकर्माणौ नियतौ स्वर्गगामिनौ ।\nदानपालनयोर्मध्ये दानाच्छ्रेयो ऽनुपालनम् ।। १६९ ।।\n\nदानात्स्वर्गमवाप्नोति पालनादच्युतं पदम् ।\nस्वदत्ताद्द्विगुणं पुण्यं परदत्तानुपालनम् ।। १७० ।।\n\nभूमिदस्स्वर्गमारुह्य शास्वतीरेधते समाः ।\nपुनश्च जन्म संपाप्य भवेद्भूमि पतिर्ध्रुवम् ।। १७१ ।।\n\nयथा भूमिस्सदा देवी दातारं कुरुते पतिम् ।\nएवं सदक्षिणा दत्ताकुरुते गौर्जनाधिपम् ।। १७२ ।।\n\nअपि पापकृतं प्राप्य प्रतिगृह्णाति भूमिदम् ।\nमहीं ददत्पवित्रस्स्यात्पुण्या च जगती यतः ।। १७३ ।।\n\nनामैव प्रियदत्तेति गुह्यामेतत्सनातनम् ।\nतदस्यास्सततं प्रीत्यैकीर्तनीया प्रयच्छता ।। १७४ ।।\n\nतपोयज्ञाश्रितं शीलमलोभस्सत्यवादिता ।\nगुरुदैवतपूजा च नातिक्रामति भूमिदम् ।। १७५ ।।\n\nभर्तुर्निश्श्रेयसे युक्ता स्त्यक्तात्मादोरणे हताः ।\nब्रह्मलोकगतास्सन्तो नातिक्रामन्तिभूमिदम् ।। १७६ ।।\n\nयथा जनित्री क्षीरेण पुष्णाति स्वसुतं मुदा ।\nएवं सर्वगुणैर्भूमिर्दातारमनुपुष्यति ।। १७७ ।।\n\nअग्निष्टोमादिभिर्यज्ञैरिष्ट्वा विपुलदक्षिणैः ।\nन तत्फलमवाप्नोति यद्दत्वा वसुधां पुनः ।। १७८ ।।\n\nमृत्योर्हि किङ्करा दण्डा ह्यग्नितापास्सुदारुणाः ।\nघोराश्च वारुणाः पाशा नोपसर्पन्ति भूमिदम् ।। १७९ ।।\n\nपीतरः पितृलोकस्था देवलोके दिवौकसः ।\nसन्तर्पयन्ति दातारं भूमेः प्रभवतांनरः ।। १८० ।।\n\nआदित्या इव दीप्यन्ते तेजसा दि मानवाः ।\nये प्रयच्छन्ति वसुधां हरये लोकसाक्षिणे ।। १८१ ।।\n\nकृशाय कृशभृत्याय वृत्तिं क्षीणाय सीदते ।\nदेवाग्रेर्ऽप्यतु विप्राय सुश्रीर्भवति मानवः ।। १८२ ।।\n\nआस्फोटयन्ति पितरः प्रनृत्य नि पितामहाः ।\nभूमिदो नः कुले जातस्सवस्सन्तारयिष्यति ।। १८३ ।।\n\nस नः कुलस्य पुरुषस्सनो बन्धुस्सनो गुरुः ।\nस दाता स च विक्रान्तो यो ददाति वसुंधराम् ।। १८४ ।।\n\nलोकांस्तु सृजता पूर्वं गावस्सृष्टास्स्वयंभुवा ।\nवृद्ध्यर्थं सर्वभूतानां तस्मात्ता मातरस्स्मृताः ।। १८५ ।।\n\nतास्तुदत्वा सौरभेयीस्स्वर्गेलोके महीयते ।\nधेनुं दत्वा सुव्रतां च सोपधानां पयस्विनीम् ।। १८६ ।।\n\nसवत्सां कपिलां दिव्यामाचार्यायार्चकाय च ।\nदेवदेवस्य तुष्ट्यर्थं देवाय ब्राह्मणाय वा ।। १८७ ।।\n\nन तस्य शक्यते वक्तुं फलं वर्षशतैरपि ।\nयावन्ति धेन्वालोमानि वत्सायाश्च विशेषतः ।। १८८ ।।\n\nतावद्वर्ष सहस्राणि कामान् दुह्येत सा वरा ।\nप्रयच्छते यःकपिलां सवत्सां कांस्यजोहनाम् ।। १८९ ।।\n\nस्वर्णश्रुङ्गीं रौप्यखुरां तैस्तैर्द्रव्यगुणैः पुनः ।\nसा गौः कामदुघा भूत्वा दातारमुपसर्पति ।। १९० ।।\n\nगोसहस्रं तु यो दद्यात्सर्वरत्नैरलङ्कृतम् ।\nपरां वृद्धिंश्रियं प्राप्य स्वर्गलोके महीयते ।। १९१ ।।\n\nदश चोभयतःप्रेत्य माता महपितामहाः ।\nगच्छेत्सुकृतिनां लोकान् गावो दत्वा यथाविधि ।। १९२ ।।\n\nदायाद्यलब्धैर्योगाद्यैर्गावस्सम्पाद्य योददेत् ।\nतस्यापि चाक्षया लोका भवन्तीह परत्र च ।। १९३ ।।\n\nयो वा द्यूते धनं जित्वागावःक्रीत्वा प्रयच्छति ।\nस गच्छेद्विरजान् लोकान् गोप्रदानफलार्जितान् ।। १९४ ।।\n\nप्रतिगृह्यतु यो दद्याद्गावश्शुद्धेन चेतसा ।\nस गत्वा दुर्लभं स्थानममरैस्सह मोदते ।। १९५ ।।\n\nयश्चात्मविक्रयं कृत्वा गावो दद्याद्यधाविधि ।\nस गत्वा विरजान् लोकान् सुखं वसति देववत् ।। १९६ ।।\n\nसंग्रामे यस्तनुं त्यक्त्वा त्वक्त्वा गावःप्रयच्छति ।\nदेहविक्रय मूल्यास्ता श्शाश्वताः कामदोहनाः ।। १९७ ।।\n\nजीर्णां चैवोपभुक्राञ्च जरद्गां शीलवर्जिताम्, ।\nतमः प्रविशते दत्वा द्विजं क्लेशेन योजयेत् ।। १९८ ।।\n\nदानयोग्या भवेस्नैव कृशा दुष्टा पलायिनी ।\nयुञ्ज्यात्ल्केशैस्तु यो विप्रं दत्वैनां तद्वृधा भवेत् ।। १९९ ।।\n\nयुवानं बलिनं श्यामं हलेन सह यूथपम् ।\nगोपतिं हरये दद्याद्भूरिश्रुङ्गमलङ्कृतम् ।। २०० ।।\n\nब्राह्मणानां गवां चैव कुलमेकं द्विधा कृतम् ।\nएकत्र मन्त्रा स्तिष्ठन्ति हविरेकत्र तिष्ठति ।। २०१ ।।\n\nउपगम्य तु यो दद्याद्गावश्शुद्धेन चेतसा ।\nयावन्तितासां रोमाणि तावत्स्वर्गे महीयते ।। २०२ ।।\n\nप्रवक्ष्यामि गवांलोका यादृशायत्र संस्थिताः ।\nमनोज्ञा रमणीयाश्च सर्वकामदुहास्सदा ।। २०३ ।।\n\nपुण्याःपापहराश्चेव गवां लोका न संशयः ।\nअत्यन्तसुखिनस्तत्र सर्वपापविवर्जिताः ।। २०४ ।।\n\nप्रमोदन्ते महास्थ्साने नरा विगतकल्मषाः ।\nतुल्यप्रभावा देवैस्ते मोदन्ते प्सरसां गणैः ।। २०५ ।।\n\nगन्धर्वैरुपगीयन्ते गोशरण्या न संशयः ।\nब्राह्मणास्साधुवृत्ताश्च दयावन्तो ऽनुकंपकाः ।। २०६ ।।\n\nघृणिनश्शुभकर्तारो मोदन्तेदैवतैस्सह ।\nयथैव सलिले मत्स्यस्सलिलेन सहोष्य ते ।। २०७ ।।\n\nगोभिः पापकृतं कर्म दृढमेव व्यपोह्यते ।\nमातरस्सर्वभूतानां प्रजानां रक्षणे कृताः ।। २०८ ।।\n\nब्रह्माणा लोकसारेण गावःपापभयापहाः ।\nतानु दत्तासु लोके ऽस्मिन् किं न दत्तं भवेदिह ।। २०९ ।।\n\nदेवेशाय विशेषेण तत्क्रियाय तथा पुनः ।\nप्रतिपाद्यास्सदा गानो भूतिं स्भारामभीप्सुभिः ।। २१० ।।\n\nसुवर्णं परमं दानं सुवर्णं दक्षिणा परा ।\nएतत्पवित्रं परममेतत्स्वस्त्ययनं महत् ।। २११ ।।\n\nदशपूर्वान् परान् वंश्यानात्मानं च विशेषतः ।\nअपिपापशतं कृत्वा दत्तं विप्रिषु तारयेत् ।। २१२ ।।\n\nसुवर्णं ये प्रयच्छन्ति नराश्शुद्धेव चेतसा ।\nदेवतास्ते प्रयच्छन्ति समस्तमिति नश्श्रुतम् ।। २१३ ।।\n\nअग्निर्हि देवतास्सर्वास्सुवर्णं च हुताशनः ।\nतस्मात्सुवर्णं ददता दत्तास्सर्वाश्च देवताः ।। २१४ ।।\n\nअग्न्यभावे च कुर्वन्ति वह्निस्थाने च काञ्चनम् ।\nसर्वदेवप्रमाणज्ञा वेदश्रुतिनिदर्शनात् ।। २१५ ।।\n\nयस्त्वेनं ज्वलयेदग्निमादित्योदयनं प्रति ।\nदद्याद्वै देवमुद्दिश्य सर्वान्कामानवाप्नुयात् ।। २१६ ।।\n\nसुवर्णदस्सर्वलोके कामानिष्टानवाप्नुते ।\nविरजांबरसंवीतः परियाति ततस्ततः ।। २१७ ।।\n\nविमानेनार्कवर्णेन भास्वरेण विराजता ।\nअप्सरोगणसंकीर्णो भास्वरस्तेन तेजसा ।। २१८ ।।\n\nहंसबर्हिणयुक्तेन कामगेन नरोत्तमः ।\nदिव्यगन्धवहस्स्वर्गे परिगच्छन्नितस्ततः ।। २१९ ।।\n\nतस्मात्स्वशक्त्या दातव्यं काञ्चनं मानवैर्भुवि ।\nविमानेनार्कवर्णेन स याति स्वर्गमुत्तमम् ।। २२० ।।\n\nन ह्यतः परमं लोके सद्यः पापविनाशनम् ।\nब्रह्मकोशस्य शुद्धस्य सुवर्णं यः प्रयच्छति ।। २२१ ।।\n\nबहून्यब्दसहस्राणि स्वर्गेलोके महीयते ।\nइति संक्षेपतः प्रोक्तं स्वर्णदानफलं मया ।। २२२ ।।\n\nअथ वक्ष्ये विशेषेण फलमन्नस्य दापनात् ।\nविष्णवे च श्रियै भूम्यै सर्वदेवेभ्य एव च ।। २२३ ।।\n\nतन्नि वेदित शेषस्य दानाच्चार्थिभ्य आदरात् ।\nन शक्यते फलं तस्य वक्तुं वर्षशतैरपि ।। २२४ ।।\n\nतथापि गीयते यत्तु विस्तारात् परमर्षिभिः ।\nसंक्षेपतः प्रवक्ष्यामि अन्नदानार्जितं फलम् ।। २२५ ।।\n\nप्रसादममृतं ब्रूयादन्नं देवनिवेदितम् ।\nतीर्थं चामृतमित्येव देवपादोदकं वदेत् ।। २२६ ।।\n\nअन्नमेव प्रशंसन्ति देवा ऋषिगणास्तथा ।\nलोकतन्त्रं हि संज्ञाश्च सर्वमन्ने प्रतिष्ठितम् ।। २२७ ।।\n\nअन्नेन सदृशं दानं न भूतो न भविष्यति ।\nतस्मादन्नं विशेषेण दातुमिच्छन्ति मानवाः ।। २२८ ।।\n\nअन्नमूर्जस्करं लोके प्राणाश्चान्ने प्रतिष्ठिताः ।\nअन्नेन धार्यते सर्वं विश्वं जगदिदं महत् ।। २२९ ।।\n\nअन्नाद्गृहस्था लोकेस्मिन् भिक्षवस्तापसास्तथा ।\nअन्नाद्भवन्ति वै प्राणाः प्रत्यक्षं नात्र संशयः ।। २३० ।।\n\nकुटुंबं पीडयित्वा तु ब्राह्मणाय महात्मने ।\nदातव्यं भिक्षवे चान्नमात्मनो भूतिमिच्छता ।। २३१ ।।\n\nब्राह्मणायाभिरूपाय यो दद्यादन्नमर्थिने ।\nविदधाति निधिं श्रेष्ठं पारलौकिकमात्मनः ।। २३२ ।।\n\nश्रान्तमध्वनि वर्तन्तं वृद्धमर्हमुपस्थितम् ।\nअर्चयेद्भूतिमन्विच्छन् गृहस्थो गृहमागतम् ।। २३३ ।।\n\nक्रोधमुत्पतितं हित्वा सुशीलो वीतमत्सरः ।\nअन्नदः प्राप्नुते भू यो भुवि चेह च यत्सुखम् ।। २३४ ।।\n\nनावमन्येदभिगतं न प्रणुद्यात्कथं चन ।\nअपि श्वपाके शुनि वा न दानं विप्रणश्यति ।। २३५ ।।\n\nयो दद्यादपरिक्लिष्टमन्न मध्वनि वर्तते ।\nशान्तायादृष्टपूर्वाय समहद्धर्ममाप्नुयात् ।। २३६ ।।\n\nपितॄन् देवानृषीन्विप्रानतिथींश्च विशेषतः ।\nयो नरःप्रीणयत्यन्नैस्तस्य पुण्यफलं महत् ।। २३७ ।।\n\nकृत्वातिपातकं कर्मयो दद्यादन्न मर्थिने ।\nब्राह्मणाय विशेषेण न स पापेन मुह्यते ।। २३८ ।।\n\nब्राह्मणेष्वक्षयं नाम्नां शूद्रे महत्भलम् ।\nअन्नदामपि शूद्रे च ब्राह्मणस्य विशिष्यते ।। २३९ ।।\n\nन पृच्छेद्गोत्रचरणं स्वाध्यायं देशमेन च ।\nभिक्षितो ब्राह्मणेनेह दद्यादन्नं प्रयाचितः ।। २४० ।।\n\nअन्नदस्यान्नवृक्षाश्च सर्वकामफलप्रदाः ।\nभवन्ति चेह नामुत्रनृपतेर्नात्रसंशयः ।। २४१ ।।\n\nआशंसते हि पितरस्सुवृष्टिमिव कर्षकाः ।\nअस्माकमपि पुत्रो वा पौत्रो वान्नं प्रदास्यति ।। २४२ ।।\n\nब्राह्मणोहि महद्भूतं स्वयं देहीति याचते ।\nअकामोवा सकामो वा दत्वा पुण्यमवाप्नुयात् ।। २४३ ।।\n\nब्राह्मणस्सर्वभूतानामतिधिः प्रसृताग्रभुक् ।\nविप्रा यमधिगच्छन्ति भिक्षमाणा गृहं सदा ।। २४४ ।।\n\nसत्कृताच्च निवर्तन्ते तदतीव प्रवर्थते ।\nमहाभोगे कुले प्रेत्य जन्म चाप्नोति नित्यशः ।। २४५ ।।\n\nदत्वात्वन्नं नरो लोके यथास्थानमनुत्तमम् ।\nनित्यं मृष्टान्नदायी तु स्वर्गे वसति सत्कृतः ।। २४६ ।।\n\nअन्नं प्राणा नराणांहि सर्वमन्ने प्रतिष्ठितम् ।\nअन्नदः पशुमान् पुत्री धनवान् भोगवानपि ।। २४७ ।।\n\nप्राणवांश्चापि भवति रूपवांश्च तथा भवेत् ।\nअन्नदःप्राणदो लोके सर्वदः प्रोच्यते तु सः ।। २४८ ।।\n\nअन्नं हिदत्वातिथये ब्राह्मणाय यथाविधि ।\nप्रदाता सुखमाप्नोति दैवतैश्चापि पूज्यते ।। २४९ ।।\n\nब्राह्मणो हि महद्भूतं क्षेत्रभूतमिहोच्यते ।\nउप्यते यत्र तद्बीजं तद्धि पुण्यफलं महत् ।। २५० ।।\n\nप्रत्यक्षप्रीतिजननं भोक्तुर्दातुर्भवत्युत ।\nसर्वाण्यन्यानि दानानि परोक्षफलवन्त्युत ।। २५१ ।।\n\nअन्नाद्धि प्रसवं यान्ति रतिरन्नाद्धि जायते ।\nधक्मार्थावन्नतो विद्यात् रोगनाशस्तथान्नतः ।। २५२ ।।\n\nअन्नं ह्यद्भुतमित्याह पुरा कल्पे प्रजापतिः ।\nअन्नं भुवं दिवं खं च सर्वमन्ने प्रतिष्ठितम् ।। २५३ ।।\n\nअन्न प्रणाशे भिद्यन्ते शरीरे पञ्च धातवः ।\nबलं बलवतो ऽपीह प्रणश्यत्यन्नहानितः ।। २५४ ।।\n\nआवाहाश्च विवाहाश्च यज्ञाश्चान्नकृते तथा ।\nनिवर्तन्ते विशेषेण ब्रह्म चात्र प्रदीयते ।। २५५ ।।\n\nअन्नतस्सर्वमेतद्धि यत्किञ्चित् स्थाणु जङ्गमम् ।\nत्रिषुलोकेषु धर्मार्थमन्नं देयं ततो बुधैः ।। २५६ ।।\n\nअन्नदस्य मनुष्यस्य बलमोजो यशांसि च ।\nआयुश्च वर्धते तद्वत्तेषु लोकेषु निश्चितम् ।। २५७ ।।\n\nमेघादूर्ध्वं सन्निधत्तेप्राणानां पवनः पतिः ।\nयच्च मेघगतं वारि शक्रो वर्षति हर्षितः ।। २५८ ।।\n\nआदत्ते च रसान् भौमान् आदित्यस्स्वगभस्तिभिः ।\nवायुरादित्यतप्तांश्च रसान् देवःप्रवर्षति ।। २५९ ।।\n\nतद्यथा मेघतो वारि पतितं भवति क्षितौ ।\nतदा वसुमती देवी स्निग्धा भवति भाविता ।। २६० ।।\n\nततस्सस्यानि रोहन्ति येन वर्तयते जगत् ।\nमांसमेदो ऽस्थिशुक्राणां प्रादुर्भावस्ततः पुनः ।। २६१ ।।\n\nसंभवन्ति ततश्शुक्रात्प्राणिनः पृधिवीतले ।\nअग्निष्टोमौ हि तच्छ्रक्रं सृजतः पुष्यतश्च ह ।। २६२ ।।\n\nएवमन्नाद्धि सूर्यश्च पवनश्शुक्रमेवच ।\nएक एव स्मृतो राशिस्ततो भूतानि जङ्गिरे ।। २६३ ।।\n\nप्राणान् ददाति भूतानां तेजश्च सततप्रभम् ।\nगृहमभ्यागतायाथ यो दद्यादन्नमर्थिने ।। २६४ ।।\n\nअन्नदानाद्धि येलोकास्तांश्रुणुध्वं समाहिताः ।\nभवनानि प्रकाशन्ते दिवि तेषां महात्मनाम् ।। २६५ ।।\n\nतारासंस्थानरूपाणि नाना स्तंभान्वितानि च ।\nचन्द्रमण्डलशुभ्राणि किङ्किणीजालवन्ति च ।। २६६ ।।\n\nतरुणादित्यवर्णानि स्थावराणि चराणिच ।\nअनेकशतभौमानि सांतर्जलचराणि च ।। २६७ ।।\n\nवैडूर्यार्कप्रकाशानि रौक्मरूप्यमयानि च ।\nसर्वकामफलाश्चापि वृक्षा भवनसंस्थिताः ।। २६८ ।।\n\nवाप्यो वीथ्यः सभाः कूपादीर्घि काश्चैव सर्वशः ।\nघोषवन्त्यथ यानानि मुक्तान्यथ सहस्रशः ।। २६९ ।।\n\nभक्ष्यभोज्यमयाश्शैला वासांस्याभरणानि च ।\nक्षीरं स्रवन्ति सरितस्तथा चैवान्न पर्वताः ।। २७० ।।\n\nप्रासादाः पाण्डुराभ्राभाश्शय्याश्च कनकोज्ज्वलाः ।\nतान्यन्नदाः प्रपद्यन्ते तस्मादन्नं ददेत्सदा ।। २७१ ।।\n\nदद्यादद्यात्सदैवान्नं विष्णवे विनिवेदितम् ।\nहविःपात्रादि सौवर्णं राजतं ताम्रमेव वा ।। २७२ ।।\n\nकांस्यं वाप्यथ यो दद्यादर्घ्य पात्रादिकानपि ।\nकलशान् करकान् कुंभानन्यांश्चैव परिच्छदान् ।। २७३ ।।\n\nशक्तिलोभमकृत्वैव तस्य पुण्यफलं महत् ।\nसौवर्णान्येवयो दद्यात्सारूप्यं लभते फलम् ।। २७४ ।।\n\nराजतान्यथ योदद्यात्सामीप्यं फलमाप्नुयात् ।\nदद्यात्ताम्राणि कांस्यानि सारोक्यं पदमेति सः ।। २७५ ।।\n\nध्वचान्विचित्रान् यो दद्यान्नानावर्ण समायुतान् ।\nसर्वेषामुत्तमो भूत्वा कुलकेतुर्भविष्यति ।। २७६ ।।\n\nश्वेतं वितानं रक्तं वा कृष्णं पीतं च श्यामलम् ।\nदुकूलेनाथ पट्टेन तन्तुनान्येन वा कृतम् ।। २७७ ।।\n\nयो दद्याद्देवदेवस्य स गच्छेद्वैष्णवं पदम् ।\nसोपधानां सतल्पां च खट्वां दद्याच्च योहरेः ।। २७८ ।।\n\nकुबेरलोकमासाद्य तत्र सम्मोदते चिरम् ।\nआतपत्रं तथा हैमं मुक्तादामविभूषितम् ।। २७९ ।।\n\nहैमदण्डयुतं दद्यादिन्द्रलोकं स गच्छति ।\nराज्यकामी तु राजा स्यात्सार्वभौमो ऽपि जायते ।। २८० ।।\n\nमयूरच्छत्रदानात्तु वारुणं लोकमाप्नुयात् ।\nचामरं हेमदण्डं च व्यजनं रत्नभूषितम् ।। २८१ ।।\n\nकेवलं हेमदण्डं वा भक्त्या शक्त्या च संयुतम् ।\nअर्पयेद्धरये यस्तु देवलोके महीयते ।। २८२ ।।\n\nमयूरव्यजनं तद्वद्रुक्मदण्डं च शक्तितः ।\nभक्त्यैव यो हरेर्दद्याद्वायुलोके महीयते ।। २८३ ।।\n\nविमानं हैवसंच्छन्नं विष्णोर्यः कारयेन्नरः ।\nअशक्यं तत्फलं वक्तुं सर्वैरपि सुरासुरैः ।। २८४ ।।\n\nसौवर्मं विष्णुरूपन्तु यो भक्त्यैव तु कारयेत् ।\nतस्यापि यत्फलं सर्वमनन्तमिति नश्श्रुतम् ।। २८५ ।।\n\nमण्डपं वा प्रपां वाथ रत्नमुक्तोपशोभितम् ।\nहेमलंब? समायुक्तं हैमस्तंभपरिष्कृतम् ।। २८६ ।।\n\nकल्पयेद्विष्णुसालोक्यं प्राप्नोत्यमरदुर्लभम् ।\nहैमं सिंहासनं श्रेष्ठं यो भक्त्यैवार्ऽपयेद्धरेः ।। २८७ ।।\n\nसिंहासनं समास्थाय माहेन्द्रीं संपदं व्रजेत् ।\nहैमीर्याश्शिबिकाश्चैव रङ्गादीन्यश्च कारयेत् ।। २८८ ।।\n\nहैमं यानं तथारुह्य विष्णुलोकं स गच्छति ।\nअशक्तोदारवान् वाथरङ्गादीन् शिबिकास्तथा ।। २८९ ।।\n\nसिंहासनं वा यो दद्यात्सोमलोकं स गच्छति ।\nयश्च कांस्यमयीं घण्टांहृद्यध्वनियुतां ददेत् ।। २९० ।।\n\nहृद्यवाक्सुस्वरो हृद्यो वाग्मी स तु भवेन्नरः ।\nशङ्खभेर्यादिदानेन शक्रलोके स पूज्यते ।। २९१ ।।\n\nनृत्तगेयादिभिर्वाद्यैर्घोषणं कारयेत्तु यः ।\nनर्तयेदप्सरोभिर्वा गान्धर्वं लोकमाप्नुयात् ।। २९२ ।।\n\nवीणावेणुविनादैश्च शक्त्या यः पूजयेद्धरिम् ।\nभुक्त्वात्रमहदैश्वर्यं वैष्णवं पदमाप्नुयात् ।। २९३ ।।\n\nयद्यद्द्रव्यं मुदा युक्तो दद्यात्तु हरये नरः ।\nतदग्रे पूजकेभ्यश्च गुरवे च विशेषतः ।। २९४ ।।\n\nतत्प्रीत्यै चेतरेभ्यश्च ब्राह्मणेभ्यो विधानतः ।\nसमृद्धिं तस्य तस्यैव द्रव्यस्याप्नोत्यसंशयम् ।। २९५ ।।\n\nयं कामयित्वा दद्याद्यत्तत्सर्वं स लभेन्नरः ।\nयद्यत्कर्म तदर्थं स्यात्परिचर्या च तस्य या ।। २९६ ।।\n\nतस्योपचारं यत्कर्म करोति श्रद्धया तु यः ।\nसर्वयज्ञफलं प्राप्य नामीप्यं पदमाप्नु यात् ।। २९७ ।।\n\nतस्मादत्र प्रतिष्ठाप्य देवदेवस्य मन्दिरम् ।\nशक्तिलोभमकृत्वैव विभवानाञ्चभक्तितः ।। २९८ ।।\n\nबहुधा बहुलां वृत्तिं कल्पयेच्चेत्तदुत्तमम् ।\nअथार्ऽचने फलं वक्ष्ये विशेषेण मधुद्विषः ।। २९९ ।।\n\nभक्त्याप्रदक्षिणं कुर्वन्नित्यं विष्ण्वालये नरः ।\nसायं प्रातश्च देवेशं नमस्यन्नथ चिन्तयन् ।। ३०० ।।\n\nयः प्रमामं मुहुः कुर्यात्स तु यज्ञफलं लभेत् ।\nउपचारविशेषाणाद्वक्ष्यते फलम् ।। ३०१ ।।\n\nध्यानमावाहनं कृत्वा सर्वान् कामानवाप्नुयात् ।\nअष्टाङ्गयोगमार्गेण मनसा भावयन् हरिम् ।। ३०२ ।।\n\nसंचिन्त्य मनसा पूर्वं पूतकायो महामनाः ।\nयः कुर्यात्पूजनं विष्णोस्तत्र देवो वसेद्ध्रुवम् ।। ३०३ ।।\n\nअर्चकस्य तपोयोगात्पूजाया श्चातिशायनात् ।\nआभिरूप्याच्च बिंबस्य सन्निधेः प्रोच्यते हरेः ।। ३०४ ।।\n\nआसनं हरये दत्वा प्रतिष्ठां लभते चिरम् ।\nस्वागतेनानुमानेन यः पूजयति माधवम् ।। ३०५ ।।\n\nसर्वैरनुमतो भूत्वा स्वागतं सो ऽभिपद्यते ।\nपाद्यमाचमनीयं च समर्प्य हरये नरः ।। ३०६ ।।\n\nबाह्यमाभ्यन्तरं यत्तु पापं तेन विमुच्यते ।\nनित्यं पुष्पाणि पुण्यानि भक्त्या यस्तु समर्चयेत् ।। ३०७ ।।\n\nसूर्यकोटिनिभं दिव्यं विमानमधिरुह्यसः ।\nविष्णुलोकं गतस्सत्यं विष्णुवन्मोदते चिरम् ।। ३०८ ।।\n\nदेवेशं पुष्पमालाद्यैरलङ्कुर्याच्च यो बुधः ।\nतस्यानन्तफलं प्रोक्त मनन्तो भगवान् हरिः ।। ३०९ ।।\n\nचंपकाशोकपुन्नाग जातीमलयपङ्कजम् ।\nसमर्प्य देवदेवाय शुभानामाश्रयो भवेत् ।। ३१० ।।\n\nदमनोशीरलामज्जा केतक्युत्पलमर्पयेत् ।\nमङ्गलं तस्य निश्छिद्रं भवेदेव न संशयः ।। ३११ ।।\n\nतुलसीमर्पयेद्विद्वान् पादयोर्भक्तितो हरेः ।\nस चान न्तफलं प्राप्य मोदते विष्णुसन्नेधौ ।। ३१२ ।।\n\nसुगन्धिपुष्पदानेन सुगन्धिर्जायते नरः ।\nबहुपुष्पप्रदानेन बहुधा तुष्यते?हरिः ।। ३१३ ।।\n\nबहुजातिसुमानां च दानेन प्रीयते स वै ।\nपादयोरर्पणाद्विष्णोः पुष्पाणां संचयं सकृत् ।। ३१४ ।।\n\nपदेपदे चाश्वमेधफलं प्राप्नोत्यसंशयम् ।\nतुलसीं मूर्थ्नि देवस्य समर्प्य मधुविद्विषः ।। ३१५ ।।\n\nनरः पापाद्विमुच्येत कर्मणा नोपलिप्यते ।\nसर्वाङ्गेष्वर्पयन् पुष्पं सर्वगस्य नरो हरेः ।। ३१६ ।।\n\nसर्वदा सर्वलोकेषु कामचोरो भविष्यति ।\nअलङ्कृत्य फलैर्देवं पुष्पार्पणफलं लभेत् ।। ३१७ ।।\n\nसंगन्धचन्दनद्रव्यं कर्पूरादियुतं तथा ।\nयथार्हमर्पयेदङ्गेश्लक्ष्णं सर्वाङ्गसुन्दरम् ।। ३१८ ।।\n\nस नरो विष्णुसालोक्यं प्रयात्यमरदुर्लभम् ।\nस्वयमेवाहृतैः पुष्पैः पूजयेद्यस्तु माधवम् ।। ३१९ ।।\n\nस सर्वान् समवाप्नोति पुष्पार्पणफलादिकान् ।\nसर्वेषामपि पुष्पाणां तुलसी प्रीतिदा हरेः ।। ३२० ।।\n\nतुलसीदलमादाय यत्र गच्छति पूजकः ।\nअनुगच्छति तं देवो यथा गोर्वत्सला भृशम् ।। ३२१ ।।\n\nप्रत्यहं पूजयेद्यस्तु तुलस्या गरुडध्वजम् ।\nजन्ममृत्युजराव्याधिमुक्तो मुक्तिमवाप्नुयात् ।। ३२२ ।।\n\nमणिकाञ्चनपुष्पाणि मुक्तावैदूर्यकानि च ।\nतुलसीदलदानस्य कलां नार्ऽहन्ति षोडशीम् ।। ३२३ ।।\n\nसुमञ्जरीदलैर्युक्तैः कोमलैस्तुलसीदलैः ।\nये कुर्वन्ति हरेः पूजां ते कृतार्थाः कलौ युगे ।। ३२४ ।।\n\nशुष्कं पर्युषितं वार्ऽद्रं काष्ठं वा तुलसीदलम् ।\nअर्चने वासुदेवस्य लक्षकोटिगुणं भवेत् ।। ३२५ ।।\n\nतुलसीग्रहणं शस्तं विष्णोरर्चनहेतवे ।\nवर्ज्यं पर्युषितं पुष्पं न वर्ज्यं तुलसीदलम् ।। ३२६ ।।\n\nवर्ज्यं पर्युषितं तोयं न वर्ज्यं जाह्नवीजलम् ।\nअन्यत्पर्युषितं वर्ज्यं न वर्ज्यं पद्मपुष्पकम् ।। ३२७ ।।\n\nशुष्कैः पर्युषितैर्वापि काष्ठमूलमृदादिभिः ।\nअर्चनाद्वासुदेवस्य मुक्तो भवति पूरुषः ।। ३२८ ।।\n\nपुष्कराद्यानि तीर्थानि गङ्गाद्यास्सरितस्तथा ।\nदेवा दिविस्थिता ये वैतिष्ठन्ति तुलसीदले ।। ३२९ ।।\n\nतावद्गर्जन्ति पुष्पाणि मालत्यादीनि गर्वतः ।\nयावन्न प्राप्यते पुण्या तुलसी विष्णुवल्लभा ।। ३३० ।।\n\nसकृदभ्यर्च्य गोविन्दं तुलस्या चैव मानवः ।\nमुक्तिभागी निरातङ्कं कृष्णस्यानुचरो भवेत् ।। ३३१ ।।\n\nनाक्षतैरर्चयेद्विष्णुं न शंभुं शङ्खवारिणा ।\nनार्चयेद्दूर्वया दुर्गां न तुलस्या सुरान्तरम् ।। ३३२ ।।\n\nदलालाभे तुलस्यास्तु पत्रैराराधयेद्धरिम् ।\nपत्रालाभे शिफाभिर्वा शिफाभावे शिफालवैः ।। ३३३ ।।\n\nलवालाभे मृदा तत्र भक्तिमानर्चयेद्धरिम् ।\nहरेरभ्यर्चनायां च तुलसी साधनं परम् ।। ३३४ ।।\n\nअलाभे तुलसी च तन्नामग्रहणं परम् ।\nभगवानरविन्दाक्षस्सन्तुष्यति सहस्रधा ।। ३३५ ।।\n\nन पद्मैर्नापि कल्हारैर्न हेमकुसुमैरपि ।\nतथा तुष्यति गोविन्दो यथैन तुलसीदलैः ।। ३३६ ।।\n\nसंगृह्य तुलसीं भक्त्या सर्वानिष्ट ।\nतुलस्यैव हरेः पूजां ये कुर्वन्ति सदा भुवि ।। ३३७ ।।\n\nतस्मात्तुलस्या सदृशं स च भूतं न भावि च ।\nतुलसीकाननामोदवापिता यत्र मारुताः ।। ३३८ ।।\n\nन तत्र धरणीभागे चरन्ति यमकिङ्कराः ।\n\"तुलसी तुलसीऽऽत्येवं नामान्यावर्तयन्तिये ।। ३३९ ।।\n\nते विष्णुलोकमासाद्य पश्यन्ति मधुसूदनम् ।\nदर्शनाच्छ्रवणात्स्वर्शात्स्मरणात्कीर्तनादपि ।। ३४० ।।\n\nपुनाति तुलसी पुण्या दशपूर्वान् दशावरान् ।\nतुलसीकाननं यत्र यत्र वा हरिकीर्तनम् ।। ३४१ ।।\n\nतत्रैवास्ते हरिश्श्रीमान् शङ्खचक्रगदायुधः ।\nयः पूजयेत्फलैर्विष्णुं नुपक्वैरमृतोपमैः ।। ३४२ ।।\n\nपुण्यवृक्षसमुद्भूतैस्तत्फलं केन वर्ण्यते ।\nचन्दनागुरुकोष्ठ्वाद्यैर्भूपमाघ्रापयेच्चयः ।। ३४३ ।।\n\nसूर्यलोकं स गत्वैव याति विष्णोः परं पदम् ।\nघृतेन कापिलेनैव दृढवर्तियुतं तु यः ।। ३४४ ।।\n\nदर्शयेद्देवदेवस्य दीपं दृष्टिमनोहरम् ।\nसो ऽन्धं नैव प्रविशति नरकं नरपुङ्गवः ।। ३४५ ।।\n\nयस्तु तैलेन संदीप्तं दर्शयेद्दीपमुज्ज्वलम् ।\nविमानमतिविद्योति यात्यारुह्य तमःपरम् ।। ३४६ ।।\n\nकर्बूरदीपं यो भक्त्या दर्शयेद्धरये नरः ।\nतस्य पापानि नश्यन्ति निर्लेपस्स भविष्यति ।। ३४७ ।।\n\nविधिनार्ऽघ्यं हरेर्दद्यादष्ठाङ्गं भक्तितो नरः ।\nचन्द्रलोकं स गत्वैव याति विष्णोः परं पदम् ।। ३४८ ।।\n\nसुगन्धि शुभमुत्पूतं स्नानतोयं च यो ददेत् ।\nदेवेशस्य विशेषण स भवेद्वीतकल्मषः ।। ३४९ ।।\n\nततश्च वारुणं लोकं प्राप्य तत्रैव मोदते ।\nप्लोतवस्त्रोत्तरीयाणि विशुद्धानि मृदूनि च ।। ३५० ।।\n\nदेवदेवस्य दत्वा तु सौम्यं लोकमवाप्नुयात् ।\nकार्पासमथ च क्षौमं कौशेयं राङ्कवं तथा ।। ३५१ ।।\n\nयथाशक्ति समर्प्यैव फलं चानन्तमश्नुते ।\nकार्पासाद्राङ्गवं तस्मात्कौ शेयं क्षौममित्यपि ।। ३५२ ।।\n\nप्रशस्तं कथितं वस्त्रं यथा शक्त्यनुरूपतः ।\nसौवर्णाभरणान्यत्र मुक्तामणिकृतानि वा ।। ३५३ ।।\n\nअर्पयेद्देवदेवस्य भवेद्भूमिपतिस्स हि ।\nजांबूनदं शातकुंभं हाटकं वैणवं तथा ।। ३५४ ।।\n\nश्रुङ्गी च शुक्तिजं चैव जातरूपमतः परम् ।\nरसविद्धं तथा प्रोक्तमाकरोद्गतमित्यपि ।। ३५५ ।।\n\nप्रोक्तं बहुविधं हेम पूर्वात्पूर्वात्परं परम् ।\nप्रत्युप्तानि विशेषेण रत्नैर्नावाविधैर्हरेः ।। ३५६ ।।\n\nभूषणान्यर्पयेद्भक्त्या मित्राण्यस्य नवग्रहाः ।\nराजश्रियं च भुक्त्वा न्ते विष्णुलोकं स गच्छति ।। ३५७ ।।\n\nउपवीतं तु यो दद्यात्सौवर्णैस्तन्तुभिः कृताम् ।\nद्विजोत्तमस्स्याद्विज्ञानी ब्रह्मलोकमवाप्नुयात् ।। ३५८ ।।\n\nसालग्रामैश्च बहुभिर्निर्मितां मालिकां तु यः ।\nअर्पयेद्देवदेवस्य स विष्णोर्याति सन्निधिम् ।। ३५९ ।।\n\nलक्ष्मीः प्रियतमा विष्णोस्सा हि नित्यानपायिनी ।\nस्वसंकाल्पानुविद्धा च शक्तिस्सर्वात्मिका परा ।। ३६० ।।\n\nप्रकृतेर्मूलभूता च स्वामिनी जगतां सताम् ।\nलक्ष्मीप्रतिकृतिं कृत्वा मणिमुक्तादिभिर्मुना ।। ३६१ ।।\n\nआबध्य मालिकायां यो देवेशाय समर्पयेत् ।\nतस्य प्रसन्नौ जायेते दंपती जगतः पती ।। ३६२ ।।\n\nमात्रां च देवदेस्य दत्वा हस्ते विशेषतः ।\nसर्वान् कामानवाप्नोति चरांशस्तर्पितो हरेः ।। ३६३ ।।\n\nमधुपर्कं हरेर्दद्याद्भक्त्या प्रीतिकरं हरेः ।\nविरजांऽ बरसंवीतश्शशाङ्कधवलो मुदा ।। ३६४ ।।\n\nचन्द्रलोकाधिपो भूत्वा यायाद्विष्णुपदं महत् ।\nहविर्नि वेद्य देवस्य प्रतिष्ठाफलमश्नुते ।। ३६५ ।।\n\nप्रभूतं विनिवेद्यैव जीर्णोद्धारफलं तथा ।\nपायसं विनिदेद्यैव हरेर्भक्त्या विशेषतः ।। ३६६ ।।\n\nपयोह्रदैश्च पितरस्तृप्तिमायान्ति तस्यतु ।\nकृसरं विनिवेद्यैव देवस्य मुदितो नरः ।। ३६७ ।।\n\nअक्षयं प्रतिपद्येत स्वगृहे ऽन्नं चिरं चिरम् ।\nगौल्यं निवेद्य देवस्य प्राप्नोति गुडपर्वतान् ।। ३६८ ।।\n\nमुद्गान्नस्य प्रदानेन मुद्गराशिं समाप्नुयात् ।\nयवोदनस्य दोनेन नीरोगो भवति ध्रुवम् ।। ३६९ ।।\n\nशुद्धान्नस्य प्रदानेन त्रिशुद्धा भवति प्रजा ।\nअपूपादिप्रदानेन मनस्वी जायते नरः ।। ३७० ।।\n\nउपदंशादिदानेन नोपदंशो भविष्यति? ।\nसुगन्धि स्वादु शुद्धं च पानीयं यो हरेर्ददेत् ।। ३७१ ।।\n\nहविर्दानफलस्यार्धं फलं सम्यक् समश्नुते ।\nकदल्या नारिकेलस्य चूतस्य पनसस्य च ।। ३७२ ।।\n\nफलानि च नुपक्वानि भक्त्या शुद्धानि यो ददेत् ।\nहविर्दानाच्चतुर्भागं फलं सो ऽपि समाप्नुयात् ।। ३७३ ।।\n\nकर्पूरैलालवङ्गैश्च तथा जातीफलादिभिः ।\nमातुलुङ्गफलैश्शुद्धैस्सुपक्वैश्च युतं तथा ।। ३७४ ।।\n\nतांबूलं क्रमुकैर्युक्तं मुखवासं च यो ददेत् ।\nसर्वैश्वर्यमवाप्नोति विष्णुलोकं च गच्छति ।। ३७५ ।।\n\nविधिना बलिमाराध्य कारयेद्यः प्रदक्षिणम् ।\nबलं बलवतां लब्ध्वा विष्णुलोकं स गच्छति ।। ३७६ ।।\n\nबलिं सेवेत यो भक्त्या सो ऽपि यज्ञफलं लभेत् ।\nदेवस्य मण्डपं कुर्याद्गन्धपुष्पैः प्रपान्तुवा ।। ३७७ ।।\n\nसर्वैश्वर्यमवाप्यैव नित्यपुष्पफलं व्रजेत् ।\nविष्णोः कथास्तु संकीर्त्यस्तोत्रैः स्तुत्वा च वैष्णवैः ।। ३७८ ।।\n\nश्रुत्वाभक्त्या हरिं ध्यायन् विष्णुलोके महीयते ।\nसौम्यान् पुण्यानिमान् विष्णोश्चतुरो ऽप्यर्चनाविधीन् ।। ३७९ ।।\n\nश्रावयेद्यो बुधो भक्त्या तथा यश्श्रुणुयादपि ।\nसर्वपापविनिर्मुक्ता वैष्णवं पदमाप्नुयुः ।। ३८० ।।\n\nअथोत्सवादिकरणे फलं वक्ष्ये मधुद्विषः ।\nसकामानां फलं काम्यमकामानां परं पदम् ।। ३८१ ।।\n\nउत्सवं तु प्रवक्ष्यन्ति देवदेवार्चनां सुराः ।\nउत्साह उत्सवः प्रोक्तो मनुष्याणां विशेषेतः ।। ३८२ ।।\n\nउदित्युत्कृष्टशब्दो ऽयं सवो यज्ञ उदाहृतः ।\nतस्मादुत्तमयज्ञत्वादुत्सवः परिभाष्यते ।। ३८३ ।।\n\nवाजिमेधास्तयागानां तस्माद्देवोत्सवो वरः ।\nउत्सवं देवदेवस्य यः कुर्यात्स्वकुलं स्वकम् ।। ३८४ ।।\n\nउत्तारयन् स्वयं विष्णोस्स याति परमं पदम् ।\nसवादुत्तारणं यस्मादुत्सवः परिकीर्त्यते ।। ३८५ ।।\n\nस यज्ञो वो नरान् युष्मानुत्तारयति निश्चयम् ।\nइति वेदा वदन्तीति स उत्सव उदीर्य ते ।। ३८६ ।।\n\nवाजीमेधसहस्रेण यजतो यत्फलं भवेत् ।\nयश्चोत्सवेन यजते तयोस्तुल्यं फलं न्मृतम् ।। ३८७ ।।\n\nयागानामपि सर्वेषां फलमुत्सवकर्मणा ।\nदेवस्याश्नुवते सर्वं ये यजन्ते संशयः ।। ३८८ ।।\n\nसवानुत्क्रमते यस्मात्तस्मादुत्सव उछ्यते ।\nउपकुर्वन्ति ये मर्त्या देवस्योत्सवकर्मणि ।। ३८९ ।।\n\nकर्माणा मनसा वाचा ते ऽपि यान्ति फलं बहु ।\nग्रामे वा रगरे वऽपि पत्तने वा महोत्सवः ।। ३९० ।।\n\nयत्र प्रवर्तते विष्णोस्संपदस्सन्ति तत्र वै ।\nयत्र देशे जनपदे राष्ट्रे वा प्युत्सवो हरेः ।। ३९१ ।।\n\nनापमृत्युभयं तत्र नैनावग्रहसंभवः ।\nनैव चोराद्युपहतिर्न तापत्रयसंगतिः ।। ३९२ ।।\n\nधर्मश्चतुष्पाद्वर्तेत कलौ तत्रादिमो युगः ।\nधार्मिकश्च भवेद्राजा प्रजा धर्मपरायणाः ।। ३९३ ।।\n\nभवन्ति सुखिनस्सर्वे सर्वदुःखविवर्जिताः ।\nमहोत्सवे वर्तमाने यदर्थिभ्यः प्रदीयते ।। ३९४ ।।\n\nपानीयमन्नं वस्त्रं वा तत्सहस्रगुणं भवेत् ।\nपुष्पमुलफलैरिज्या देवस्याभरणादिकैः ।। ३९५ ।।\n\nक्रियमाणा यथाशक्ति नित्यानन्त्याय कल्पते ।\nसेवन्ते तत्र ये देवमहर्निशमतन्द्रिताः ।। ३९६ ।।\n\nतेषां पुण्यफलं वक्तुं नालं देवास्सहासुराः ।\nआलेपनं मार्जनं च रजः प्रशमनं तथा ।। ३९७ ।।\n\nवारिभीर्दीपिकारोपं क्ष्वेलनास्फोटनादिकम् ।\nकुर्वन्तिये ब्राह्मलोकं प्रयान्त्यमरदुर्लभम् ।। ३९८ ।।\n\nयानं वहन्ति ये विप्रास्ते यान्ति ब्रह्मणः पदम् ।\nरथं वहन्ति ये चाश्वास्ते ऽपि यान्तिसुरालयम् ।। ३९९ ।।\n\nछत्रादिधारिणश्चापि मोदन्ते दिवि मानवाः ।\nआचार्याश्चार्चकाश्चैव तथैव परिचारकाः ।। ४०० ।।\n\nउत्सवे ऽधिकृता विष्णोः प्राप्नुवन्ति यथेप्सितम् ।\nऋचो यजूंषि सामानि ये तत्राधीयते जनाः ।। ४०१ ।।\n\nते परे व्योम्नि देवस्य पार्श्वे वर्तन्ति निस्स्पृहाः ।\nसर्वशान्तिकरं सर्वदुःखोत्सादनमुत्तमम् ।। ४०२ ।।\n\nराज्ञो राष्ट्रस्य सुखदमायुरारोग्य वर्धनम् ।\nप्रजानां वासुदेवस्य कल्याणाराधनं महत् ।। ४०३ ।।\n\nइमं देवादयस्सर्वे विष्णोरुत्सवमुत्तमम् ।\nकृत्वा शाश्वतिकं स्थानं प्राप्नुवन्त्यतिदुर्लभम् ।। ४०४ ।।\n\nअथ वक्ष्ये विशेषेण महास्नपनजं फलम् ।\nयेन द्रव्येण देवेशं स्नापयेद्यस्तुभक्तितः ।। ४०५ ।।\n\nतद्द्रव्यं वर्थते तस्य नश्यं त्येवाशुभानि तु ।\nराज्ञो राष्ट्रस्य तद्द्रव्यं समृद्ध्यैव भविष्यति ।। ४०६ ।।\n\nअशुभानि विनश्यन्ति शूभानि प्रभवन्ति च ।\nनिर्माति यःप्रपां विष्णोर्देवस्य न्नपनाय वै ।। ४०७ ।।\n\nतस्य निर्मीयते गेहस्स्वर्गे स्वर्गनिवासिभिः ।\nमृद्भिस्संस्नापनाद्भूमिस्सर्वसस्यान्विता भवेत् ।। ४०८ ।।\n\nनगैः प्रदक्षिणादेव गोत्रस्य स्थितिराप्यते ।\nधान्यैस्संस्नापनाद्विष्णोर्धान्यानां वृद्धिराप्यते ।। ४०९ ।।\n\nअङ्कुरैरर्चनाद्विष्णोः प्रजावृद्धिर्भविष्यति ।\nमङ्गलैः पूजनात्सर्वमङ्गलानि भवन्ति वै ।। ४१० ।।\n\nस्नापनात्पञ्चभिर्गव्यैः पापं सश्यति सर्वधा ।\nघृतेन स्नापनाद्भुयात्सामाध्ययनजं फलम् ।। ४११ ।।\n\nक्षीरेण स्नापयेद्विष्णुं गाश्च क्षीरवतीरियात् ।\nमधुना स्नापयेद्विष्णुं मधुस्यन्दि भवेद्वचः ।। ४१२ ।।\n\nदध्ना संस्नापयेद्देवमच्छं तस्य भवेद्यशः ।\nगन्धोदस्नापनाद्विष्णोस्सर्वसंपद्वृतोभवेत् ।। ४१३ ।।\n\nस्नापयेदक्षतोदैस्तु प्रजा तस्याक्षता भवेत् ।\nफलोदकस्नापनेन शुभानीयात्फलानि तु ।। ४१४ ।।\n\nस्नापनात्तु कुशोदेन ब्रह्मवर्चसमाप्नुयात् ।\nरत्नोदकस्नापनेन मणिरत्नादि वर्धयेत् ।। ४१५ ।।\n\nजप्योदकस्य स्नानेन सर्वजापफलं लभेत् ।\nभवन्त्योषधयस्सर्वास्सर्वौषध्युदकाप्लवात् ।। ४१६ ।।\n\nपुण्यपुष्पार्चनेनैव पुण्यवान् जायते नरः ।\nचूर्णैश्श्रीवेष्टकादीनीमर्पणाद्वृद्धिरायुषः ।। ४१७ ।।\n\nउद्वर्तनात्कषायेण चूर्णेनावाप्यते रुचिः ।\nतीर्थोदस्नापनेनैव तीर्थयात्राफलं भवेत् ।। ४१८ ।।\n\nवनौषधीभिस्संस्पर्शाद्भवेन्नित्यमरोगता ।\nहारिद्रचूर्णस्नानेन प्रीतो भवति चाच्युतः ।। ४१९ ।।\n\nमार्जनात्सर्वगन्धैश्च श्रीर्भवत्यचला चला ।\nमार्जनान्मूलगन्धैश्च कुलमेधेत नित्यशः ।। ४२० ।।\n\nधातुभिश्चाप्यलङ्काराद्धातुवृद्धिर्भविष्यति ।\nअन्यैरनुक्तैर्वा यस्तुद्रव्यैः स्नापनकर्मणि ।। ४२१ ।।\n\nउपतिष्ठेज्जगद्योनिं फलं प्राप्नोति विस्तृतम् ।\nयस्तु कुर्याज्जलद्रोणीं स्नानपीठं च शार्ङ्गिणः ।। ४२२ ।।\n\nस सर्वैः पूज्ययानन्तु पीठे चात्युन्न ते वसेत् ।\nएवं यस्स्नपनं विष्णोः कारयेच्छक्तितो नरः ।। ४२३ ।।\n\nयथोक्तानीह लब्ध्वैवफलानि सुचिरं भुवि ।\nअन्ते विमासमारुह्य हैमं देवैः परीवृतः ।। ४२४ ।।\n\nकिन्नरैरप्सरोभिश्च नृत्तैर्गेयैश्च तर्पितः ।\nयक्षैर्वृतो ऽथ गन्धर्वैस्त्सूयामानो मुदान्वितः ।। ४२५ ।।\n\nसर्वलोकात्परं पुण्यं वैकुण्ठं लोकमाप्नुयात् ।\nदेवदेवस्य विष्णोस्तु स्नपनं भक्तिमांस्तु यः ।। ४२६ ।।\n\nसेवेत सो ऽपि पाप्मभ्यो मुच्यते नात्र संशयः ।\nस्नापनान्तेतु देवेशस्योत्सवं यश्च कारयेत् ।। ४२७ ।।\n\nप्रजावृद्धिं श्रियं स्फारां समाप्नोति विशेषतः ।\nउत्सवं सेवतेयस्तु सो ऽपि यज्ञफलं लभेत् ।। ४२८ ।।\n\nविष्णुपञ्चदिने यस्तु देवेशं स्नापयेत्प्रभुम् ।\nतस्य स्यान्महती संपत्पशुपुत्रादि सम्मिता ।। ४२९ ।।\n\nग्रहणे विषुवे तद्वत्संक्रमादिषु चैवहि ।\nअन्येष्वपि च पुण्येषु कार्येषु जगतः प्रभुम् ।। ४३० ।।\n\nस्नापयेद्यश्च सेवेत फलमाप्नोति सो ऽपि सः ।\nयः कुर्याद्वैष्णवं धाम भक्तिश्रद्धासमन्वितः ।। ४३१ ।।\n\nखण्डिते स्फटिते धाम्नि दूषिते च सूधादिभिः ।\nसमादध्यात्पुनर्धाम स लोकं याति वैष्णवं ।। ४३२ ।।\n\nचोरैरपहृते बिंबेयः कुर्यात्प्रतिमां पुनः ।\nस्थापयेद्भक्ति युक्तश्च स याति परमां गतिम् ।। ४३३ ।।\n\nप्रमादात्पतिते बिंबे स्फुटते दूषिते ऽथ वा ।\nयः सन्धाय पुनः कुर्यात्प्रितिष्ठां पूर्ववन्मुदा ।। ४३४ ।।\n\nतस्य तष्यति देवेशो वरमिष्टं प्रदास्यति ।\nशीर्णे जीर्णे तथा भिन्ने भूषणादौ विशेषतः ।। ४३५ ।।\n\nनवीकृत्यार्ऽपयेद्यस्तु तस्य पापं प्रणश्यति ।\nयानानि रथङ्गादीन्यालोक्य शिथिलानि वै ।। ४३६ ।।\n\nसमीकृत्य तु योदद्यात्तानि भक्त्या हरेन्नरः ।\nतस्य कायकृतं पापं तत्क्षणादेव नश्यति ।। ४३७ ।।\n\nयस्तु वीक्ष्य हरेरर्चां पतमानामनादरात् ।\nनर्धयेद्धनदानेन तस्य लोका मधुद्विषः ।। ४३८ ।।\n\nसीदतां वृत्तिहीनानां देवस्याघ्रे पदार्थिनाम् ।\nयो दद्यादुचितां वृत्तिं स यमं नोपसर्पति ।। ४३९ ।।\n\nयस्तु देवोत्सवादीनि कारयेद्भक्तिसंयुतः ।\nलुप्तप्रायाणि तस्या ऽऽपि भवेत्फलमन न्तकम् ।। ४४० ।।\n\nयः कुर्याद्देवतागारे लुप्तकार्याणि सत्तमः ।\nन तस्य कृतकृत्यत्वादमात्या यमकिङ्कराः ।। ४४१ ।।\n\nदेवार्धे ब्राह्मणस्यार्ऽथे यस्त्यजेत्तनुमुत्तमाम् ।\nतस्य वासो भवेत्स्वर्गे चावदिद्राश्च तुर्धश ।। ४४२ ।।\n\nदेवार्थे ब्राह्मणस्यार्ऽधे सर्वस्वं स्वन्त्यजेत्तु यः ।\nतस्य तुष्यति देवेशस्स तु स्वाराज्यमश्नु ते ।। ४४३ ।।\n\nप्रायश्चित्तनिमित्तानि संभूतानितु धामनि ।\nदृष्ट्वा च श्रद्धया युक्तोयो देवमुपतिष्ठते ।। ४४४ ।।\n\nतस्य तुष्यति देवेशः प्र हृष्टस्संप्रसीदति ।\nप्रायश्चित्तान्यशेषाणि पापौघध्वंसनाय वै ।। ४४५ ।।\n\nनिर्दिष्टानि पुराकल्पे ब्रह्मणा परमेष्ठिना ।\nलोकानुग्रहलेतोर्वै पवृत्तो गुरुरत्वरः ।। ४४६ ।।\n\nनराणां सीदतां दृष्ट्वा चित्तवृत्तीस्सुदुर्मलाः ।\nप्रायश्चित्तविधानं तु प्रोवाच जगतां हितः ।। ४४७ ।।\n\nन कश्चिन्नाचरेत्कर्म शास्त्रोक्तं सकलं क्रमात् ।\nतस्मात्सर्वप्रयत्नेन प्रायश्चित्तं समाचरेत् ।। ४४८ ।।\n\nप्रायश्चित्तं तु कृत्वैव य उक्तामाचरेत्क्रियाम् ।\nतस्य स्याद्द्विगुणं पुण्यं मतस्स्यादनुपालनम् ।। ४४९ ।।\n\nभक्तिश्रद्धान्वितो यस्तु कुर्याद्वा कारयेत्क्रमात् ।\nदेवेशस्य प्रतिष्ठादि प्रायश्चित्तान्त सत्क्रियाः ।। ४५० ।।\n\nतस्य पुण्यफलं वक्तुं न शक्यं त्रिदशैरपि ।\nइह लोके ऽखिलान् कामाननुभूय सुखं चिरात् ।। ४५१ ।।\n\nदेहन्तेजायते सद्यश्शङ्खचक्रगदाधरः ।\nश्रीवत्सांकश्चतुर्बाहुश्श्यामलाङ्गस्सु सुन्दरः ।। ४५२ ।।\n\nगगने गरुडारूढस्सर्व देवनमस्कृतः ।\nअदित्यमण्डलं भित्वा गत्वा शुभ्रांशुमण्डलम् ।। ४५३ ।।\n\nततो ऽवतीर्य निखिलान् लोकानपि यथाक्रमम् ।\nसत्यस्थं सत्यरोकस्थं जगतः प्रभवाप्ययम् ।। ४५४ ।।\n\nतथाशेषविशेषं च नित्यानन्दं निरञ्जनम् ।\nसुधारससमास्वादतुलितं नित्यतृप्तिदम् ।। ४५५ ।।\n\nशाश्वतं तत्परञ्ज्योतिः प्रविशेन्नात्र संशयः ।\nअथ वक्ष्ये विशेषेण क्रियालोपे च यत्फलम् ।। ४५६ ।।\n\nनिर्मातुमालयं यस्तु संकल्प्य मतिमान्नरः ।\nपरेणेद्बोधितो भूयस्तस्मा दर्थान्नि वर्तते ।। ४५७ ।।\n\nतावुभौ नरकं प्रेत्य भवेतां दुःखभागिनौ ।\nकर्ता कारयिता चैव प्रेरकश्चानुमोदकः ।। ४५८ ।।\n\nसुकृते दुष्कृते चैव वदन्ति समभागिनः ।\nनिर्मातुमिच्छया धाम देवस्य मधुविद्विषः ।। ४५९ ।।\n\nस्वयं निवर्तते यस्तु तस्य स्यान्महती विपत् ।\nसंकल्प्य देवतागारं निर्मातुं यो विशेषतः ।। ४६० ।।\n\nआचार्यं वृणुयान्नो चेत्तस्य कार्यं प्रणश्यति ।\nआचार्यस्सततं गोप्ता आचार्यस्तु पिता स्मृतः ।। ४६१ ।।\n\nआचार्यस्सर्वमेवेति यो मन्येत स मन्यते ।\nआरभ्य गेहनिर्माणं देवस्य जगतः पतेः ।। ४६२ ।।\n\nअसमाप्य तु यो मूढो निवर्ते प्रविलोभतः ।\nतस्य संपद्विनाशस्स्यात् क्रुद्धो भवति चाव्ययः ।। ४६३ ।।\n\nप्रवृत्तायां प्रतिष्ठायां येन केनापि हेतुना ।\nयः कुर्यादन्तरायं तु तस्य पुण्यं विनश्यति ।। ४६४ ।।\n\nयेन विघ्नस्तदा भूयात्तं हत्वापि न दोषभाक् ।\nयस्तु शास्त्रोदितं कर्म कुर्वन्तं च पदार्थिनम् ।। ४६५ ।।\n\nशिल्पिनं विवदेन्मूढस्तस्य नास्तिफलं क्वचित् ।\nविवदेत य उच्छास्त्रमाचार्येण पदार्थिना ।। ४६६ ।।\n\nतस्याशुभानि भूयांसि भवेयुर्नात्र संशयः ।\nअध्वरे वर्तमाने तु संभारान् शास्त्रचोदितान् ।। ४६७ ।।\n\nयो न दद्यात्स पापीयान् नाप्नुयात् कर्मजं फलम् ।\nप्रतिष्ठाप्य हरेर्बिंबं यो न सत्कुरुते गुरुम् ।। ४६८ ।।\n\nअन्यान्पदार्थिनश्चापि स किञ्चिन्नाप्नुयात्फलम् ।\nप्रतिष्ठान्ते तथा नित्यमविच्छिन्नं तु पूजितुम् ।। ४६९ ।।\n\nअर्चकं वृणुयान्नो चेद्यजमानो विनश्यति ।\nअर्चकं च तथाचार्यमन्यांश्चापि पदार्थिनः ।। ४७० ।।\n\nकालावधिं विनिश्चित्य यः कर्मसु नियोजयेत् ।\nस भवेद्ब्रह्महा चैव धनं तस्य विलुप्यति ।। ४७१ ।।\n\nदायर्हां कायेद्व्रत्तिमर्चकस्य न चेद्यदि ।\nयजमानो विपद्येत देवावासो नशिष्यति ।। ४७२ ।।\n\nआचार्यमर्चकं कुर्यात् स्वस्थानाद्यो ऽवरोपितम् ।\nअन्यं वा योजयेत्तत्र तावुभौ विनशिष्यतः ।। ४७३ ।।\n\nआपद्यपि च कष्ठायां न कदाप्यन्यमर्चकम् ।\nपूर्वावरोपणादेव नियुञ्ज्यात्तु कथं चन ।। ४७४ ।।\n\nआद्यार्चकस्य वंशेतु जायन्ते ये महाशयाः ।\nसर्वे च क्रमशः पूजां कर्तुमर्हन्ति ते यतः ।। ४७५ ।।\n\nपित्र्यं भवति देवस्य दायाद्यं पूजनं स्वतः ।\nतस्मात्तद्वंशजान् हित्वा यद्यन्यैः कारितार्ऽचना ।। ४७६ ।।\n\nब्रह्महत्याभवेत्तस्य तत्बूजा निष्फला भवेत् ।\nयस्तुदद्यादर्चकाय भृत्यर्थं के वलं धनम् ।। ४७७ ।।\n\nअन्यद्वाप्यस्थिरं वस्तु न हरिस्तेन तुष्यति ।\nलोभान्मोहादथाज्ञानाद्य आदत्तेर्ऽचको धनम् ।। ४७८ ।।\n\nवेतनार्धं तथा दद्याद्यजमानो विमूढधीः ।\nउभौतौनरकं यातो यादच्चन्द्र दिवाकरम् ।। ४७९ ।।\n\nवित्तार्थं पूजयेद्यस्तु नियम्याप्यवधिं हरिम् ।\nसवैदेवलको नाम सर्वकर्म बहिर्कृतः ।। ४८० ।।\n\nअदत्वा वसुधामग्रे पूजनार्थ मथार्चके ।\nनिर्माति ब्राह्मणं भूयो यजमानस्तु देवलम् ।। ४८१ ।।\n\nनह्यस्मात्पातकं किञ्चि द्ब्राह्मणाया ऽपराध्यति ।\nअलब्ध्वादेवतागारनिर्माणसदृशं फलम् ।। ४८२ ।।\n\nब्रह्मघ्नत्वमनुप्राप्य विनश्यति न संशयः ।\nहर्ता हारयिता भूमेर्दत्तस्य दनुशासिनः ।। ४८३ ।।\n\nतत्किङ्कराणामन्येषां यो मूढस्स तमोवृतः ।\nसंबद्धो वारुणैः पाशैः कृष्यमाणस्समन्ततः ।। ४८४ ।।\n\nदुःखितो नरके भूयस्तिर्यग्योनिषु जायते ।\nस्वदत्तां वरदत्तां वा यो हरेत वसुन्धराम् ।। ४८५ ।।\n\nषष्टिर्वर्षसहस्राणि विष्ठायां जायते कृमिः ।\nस्वदत्ताद्द्विगुणं पुण्यं परदत्तानु पालनम् ।। ४८६ ।।\n\nपरदत्तापहारेण स्वदत्तं निष्पलं भवेत् ।\nअन्यायेन हृता भूमिरन्यायेनैन हारिता ।। ४८७ ।।\n\nहरतो हारकस्यापि दहत्यासप्तमं कुलम् ।\nपञ्च कन्यानृते हन्ति दश हन्ति गवानृते ।। ४८८ ।।\n\nशतमश्वानृते हन्ति सहस्रं पुरुषानृते ।\nहन्ति जातानजातांश्च हिरण्यार्ऽधे ऽनृतं वदन् ।। ४८९ ।।\n\nसर्वं भूम्यनृते हन्ति नो ब्रूयादनृतं क्वचित् ।\nविन्ध्याटवीष्वतोयासु शुष्ककोजरवासिनः ।। ४९० ।।\n\nकृष्णसर्पाः प्रजायन्ते देवब्रह्मस्वहारिणः ।\nतटाकानां सहस्रेण हयमेधशतेन च ।। ४९१ ।।\n\nगवां कोटिप्रदानेन भूमिहर्तान शुद्ध्यति ।\nब्रह्मस्वं ब्रह्महत्या च दरिद्रस्य च यद्धनम् ।। ४९२ ।।\n\nगुरुमित्रधनं चैव स्वर्गस्थमपि पातयेत् ।\nब्रह्मस्वे नो मतिं कुर्यात्प्राणैः कण्ठगतैरपि ।। ४९३ ।।\n\nअग्निदग्धाः प्ररोहान्ति ब्रह्मदग्धो न रोहति ।\nन विषं विषमित्याहुर्ब्रह्मस्वं विषमुच्यते ।। ४९४ ।।\n\nविषमेकाकिनं हन्ति ब्रह्मस्वं पुत्रपौत्रकम् ।\nब्रह्मस्वं प्रणयाद्भुक्तं दहत्यासप्तमं कुलम् ।। ४९५ ।।\n\nविक्रमेण तु भोक्तॄणां दशपूर्वान् दशावरान् ।\nलोहचूर्णांश्च चूर्णांश्च विषं वा जरयेत्पुमान् ।। ४९६ ।।\n\nब्रह्मस्वं त्रिषु लोकेषु कःपुमान् जरयिष्यति ।\nदेवस्वं ब्राह्मणस्वं च लोभेनो पहिनस्ति यः ।। ४९७ ।।\n\nस पापात्तु परेलोके गृध्रोच्छिष्टेन जीवति ।\nदेवद्रव्यविनाशेन ब्रह्मस्वहरणेन च ।। ४९८ ।।\n\nकुलान्यकुलतां यान्ति ब्राह्मणातिक्रमेण च ।\nसहस्रसम्मिता धेनुरनड्वान् दशधेनवः ।। ४९९ ।।\n\nदशावड्वत्समं यानं दशयानसमो हयः ।\nदशवाजिसमा कन्या भूमिदानेन सा समा ।। ५०० ।।\n\nषष्टिर्वर्ष सहस्राणि स्वर्गे तिष्ठति भूमिधः ।\nआच्छेत्ताचानुमन्ता च तान्येन नरके वसेत् ।। ५०१ ।।\n\nपतन्त्यश्रूणि रुदतां दीनानामवसीदताम् ।\nब्राह्मणानां हृते क्षेत्रे हन्यादासप्तमं कुलम् ।। ५०२ ।।\n\nसाधुभ्यो भूमिमाक्षिप्य न भूमिं विन्दतेक्वचित् ।\nददद्धि भूमिं साधुभ्यो विन्दते फूमिमुत्तमाम् ।। ५०३ ।।\n\nअर्चकः प्रणिधिर्यस्माद्देवेशस्य जगत्पतेः ।\nस देवो ब्राह्मणस्साधुर्महद्भूतं प्रचक्षते ।। ५०४ ।।\n\nतस्मात्तदर्पितां वृत्तिं नैव शङ्केत बुद्धिमान् ।\nतदर्चकार्पितां भूमिं यो हरेत यतेत वा ।। ५०५ ।।\n\nकिं पुनस्तस्य वक्तव्यं न भवेत्तस्य निष्कृतिः ।\nन वाचा शक्यते वक्तुं गतिस्तस्य दुरात्मनः ।। ५०६ ।।\n\nम्रियेत सद्य एवासौ जायते ऽथ पुनः पुनः ।\nन तस्य शरणं क्वापि लभ्यते पापकर्मणः ।। ५०७ ।।\n\nदेवस्ये ऽपि मतिं कुर्यात्प्रह्मस्वं न हरेत्क्वचित् ।\nप्रासादमण्डपादीनां भोक्तारः कैटभद्विषः ।। ५०८ ।।\n\nतेमूढमतयः प्रेत्य नरकेषु निरत्ययाः ।\nवसन्ति भूयो जायन्ते नीचयोनिषु च ध्रुवम् ।। ५०९ ।।\n\nभूषणच्छत्रवस्त्रादिहर्ता यो दुर्मतिर्नरः ।\nगले निगलितः पाशैः कृष्यते निरयेषु सः ।। ५१० ।।\n\nवाहनानि च यानानि वैष्णवानि हरन्तिये ।\nमोहाद्वसन्ति ते दीर्घ मङ्गारनरकोदरे ।। ५११ ।।\n\nप्रेत्य भूयो ऽपि जायन्ते गर्दभोष्ट्रादियोनिषु ।\nचन्दनादीनि वस्तूनि पुष्पाणि सुरभीण्यपि ।। ५१२ ।।\n\nव्रजन्ति स्वानि विष्णोस्ते व्रजन्ते याम्ययातनाम्? ।\nअनुभूय पुनर्भूयो जायन्ते गन्धमूषिकाः ।। ५१३ ।।\n\nउपानत्पादुकापीठवाहनानि हरन्तिये ।\nउषित्वा नरकेष्वेते जायन्ते फणिनां कुले ।। ५१४ ।।\n\nगोभूहिरण्यवस्त्रादि धनं विष्णोः परिग्रहम् ।\nआहृत्य ये ऽनुभुञ्जन्ते नरकेषु दुरत्ययाः ।। ५१५ ।।\n\nउषित्वा प्रेत्य भूयो ऽपि जायन्ते श्वादियोनिषु ।\nसर्वेषु नरकेष्वेवं देवब्रह्मस्वहारिणः ।। ५१६ ।।\n\nनसन्ति मूढमतयो याम्यदुःखेषु यातनाः ।\nवासुदेवप्रतिकृतेर्भेदनच्छेदनादिषु ।। ५१७ ।।\n\nविक्रीडादीनियान्येषु यतन्ते पापचेतसः ।\nएते यान्ति क्रमात्सर्वास्नरकान् भृशदारुणान् ।। ५१८ ।।\n\nअन्येष्वप्यपचारेषु स्थूलसूक्ष्मेषु मानवाः ।\nकृतिनः प्रेत्य नरके पच्यन्ते दुःखभागिनः ।। ५१९ ।।\n\nअथनित्यार्चनायां वै देवेशस्य विशेषतः ।\nउपचारादिहानो तु पापस्येदं फलं भवेत् ।। ५२० ।।\n\nआसनस्य विहीने तु धर्मनाशो भविष्यति ।\nस्वागते बुद्धिनाशस्स्यान्मूकत्वमनुमानके ।। ५२१ ।।\n\nविहीने पादुकायास्तु पङ्गुत्वं संभवत्युत ।\nपाद्यहीने महान्रोगः क्लेशश्चापि भविष्यति ।। ५२२ ।।\n\nदन्त धावनहीने च दुष्टदन्तो ऽभिजायते ।\nतांबूलहीने विद्वेषं कुष्टं तैलविहीनके ।। ५२३ ।।\n\nकेशसंशोधने हीने गलरोगो भविष्यति ।\nस्नानद्रव्यविहीने च स्नानहीने तथैव च ।। ५२४ ।।\n\nराजयक्ष्मा भवेद्रोगः पापिष्ठश्च सुदारुणः ।\nप्लोतहीने वातरोगो वस्त्रहीने जलोदरः ।। ५२५ ।।\n\nसंव्यानहीने हृद्रोगो यज्ञसूत्रविहीनके ।\nअग्निदाहभयं चैव मन्दाग्नित्वं च जायते ।। ५२६ ।।\n\nगन्धहीने च कुष्ठस्स्याद्भूषाहीने महद्भयम् ।\nपुष्पहीने त्वलाभस्स्यात्तथा च कफसंभवः ।। ५२७ ।।\n\n(शूद्राहृतैः क्रयक्रीतैर् अर्चनं निष्फलं सुमैः ।\nअरण्याद्वागृहाद्वापि विक्रीतान्यापणान्तरात् ।। ५२८ ।।\n\nअयाचितानि पुष्पाणि लब्धान्यर्हाणि नार्ऽचने ।\nतथा पर्युषितैर्यापि जन्तुभिर्दूषितैरपि ।। ५२९ ।।\n\nम्लानैरस्पृश्यसंस्पृष्टैर्दुर्गन्धैः पादलङ्घितैः ।\nप्रतिलोमान्त्यजानीतैरर्चनं त्वफलं भवेत् ।। ५३० ।।\n\nउत्तमं स्वार्जितं पुष्पं मध्यमं वन्यमुच्यते ।\nअधमं तु क्रयक्रीतं पारक्यमधमाधमम् ।। ५३१ ।।\n\nहस्तानीतं पटानीतं स्वयं पतितमेव वा ।\nअन्यारामोद्भवं पुष्पं नार्ऽपयेदिति के चन ।। ५३२ ।।\n\nआरहरे च शुक्रे च मन्वादिषु युगादिषु ।\nनाहरेत्तुलसीपत्रं मध्याह्नात्परतस्तथा ।। ५३३ ।।\n\nसंक्रान्त्यां पक्षयोरन्ते द्वादश्योर्निशि संध्ययोः ।\nतुलसीं ये विचिन्वन्ति ते कृन्तन्ति हरेश्शिरः ।। ५३४ ।।\n\nभृग्वर्कांगारके वारे द्वादश्यां पञ्चपर्वसु ।\nनाहरेत्तुलसीपत्रं नन्दायां श्रवणे ऽपि च ।। ५३५ ।।\n\nकेशकीटापविद्धानि शीर्णपर्युषितानि च ।\nभुग्नपत्रं न च ग्राह्यं कृमिदुष्टं च नाहरेत् ।। ५३६ ।।\n\nवर्जयेदूर्णनाभेन वासितं यदि शोभनम् ।\nस्थलजं नोद्धरेत्पुष्पं छेदयेज्जलजं न तु ।। ५३७ ।।\n\nनिषिद्धैर्दुःखदैर्देवं नार्ऽचयेत कदा चन ।\nन शुष्कैःपूजयेद्देवं कुनुमैर्न महीगतैः ।। ५३८ ।।\n\nन विशीर्णतरैश्शिष्टैर्नाशुभैर्नाविकासिभिः ।\nपूतिगन्धोग्रन्धानि ह्युग्रगन्धानि वर्जयेत् ।। ५३९ ।।\n\nस्नानं कृत्वा तु ये के चित्पुष्पं गृह्णन्ति वैद्विजाः ।\nदेवतास्तन्न गृह्णन्तितन्न गृह्णन्ति मानवाः ।। ५४० ।।\n\nपितरस्तन्न गृह्णन्ति भस्मीभवति काष्ठवत् ।\nस्नानं कृत्वातु मध्याह्ने पुष्पाणि न समाहरेत् ।। ५४१ ।।\n\nतेभ्यःक्रुद्धो ऽक्षयं दुःखं क्रोधाद्विष्णुः प्रयच्छति ।\nअन्यदेवार्ऽथसन्दिष्टैः पूजयेद्यो हरिं प्रभुम् ।। ५४२ ।।\n\nस तु तेनैव पापेन मण्डूको जायते नरः ।\nततस्स नरकं याति यावदाभूतसंप्लवम् ।। ५४३ ।।\n\nकुसुमानां निवेद्यानां गन्धमाघ्राति यो नरः ।\nस पूति गन्धसंयुक्तः कुष्ठी चैव प्रजायते ।। ५४४ ।।\n\nजन्मद्वयं तु वै मूढश्शूद्रतां याति मानवः ।\nअसूत्रग्रथितं पुष्पमस्नेहाक्तं तथोदनम् ।। ५४५ ।।\n\nअवालुकायुतं तोयं सर्वं पर्युषितं भवेत् ।\nएतैस्तु पूजनात्सद्यो निष्फलास्सकलाः क्रियाः ।। ५४६ ।।\n\nआदर्शनविहीने तु कामिला च भविष्यति ।\nबाधिर्यं धूपहीने च दीपहीने ऽन्धतामियात् ।। ५४७ ।।\n\nअर्घ्यहीने तु देवस्य कुलं भवति निन्दितम् ।\nमधुपर्कविहीने च मधुमेहो भविष्यति ।। ५४८ ।।\n\nमात्रादानविहीने तु सर्वनाशो भविष्यति ।\nरक्षानीराजने हीने राङ्गसैर्(?) आवृतिर्भवेत् ।। ५४९ ।।\n\nवेदाध्ययनहीने तु कर्मलोपो भवेद्ध्रुवम् ।\nहविर्निवेदने हीने दुर्भिक्षं भवति ध्रुवम् ।। ५५० ।।\n\nउपदंशविहीने च दारिद्षं ग्रामवासिनाम् ।\nनालिकेरफले हीने हीने क्षीरादिके तथा ।। ५५१ ।।\n\nविनाशस्सर्वसस्यानां दुर्भिक्षं च भवेध्ध्रुवम् ।\nहीने भक्ष्यादिके चैव विविधे हविषी प्रभो ।। ५५२ ।।\n\nतद्ग्रामयजमानस्य विशेषेणाशुभं भवेत् ।\nविनियोगक्रमस्यात्रहीने पूजैव नश्यति ।। ५५३ ।।\n\nकाले यवनिकाहीने कर्ता चैव विनश्यति ।\nद्वारपूजाविहीने तु तस्क रादिप्रवेशनम् ।। ५५४ ।।\n\nद्वारपालकपूजायो हीने चौराद्युपद्रवः ।\nशान्तस्य पूजने हीने तथा चैवानपायिनाम् ।। ५५५ ।।\n\nराज्ञो राष्ट्रस्य सर्वस्य विनाशस्स्यान्न संशयः ।\nयजमानस्य तत्रापि परराजाद्युपद्रवः ।। ५५६ ।।\n\nपापरोगादिपीडा च भविष्यति तथा पुनः, ।\nसर्पवृश्चिकलूताद्यैर्हानिश्चैव भवेद्बहु ।। ५५७ ।।\n\nपुष्पन्यासेर्ऽचनेहीने न्यूने वा मन्त्रवर्जिते, ।\nतद्ग्रामवासिनां चैव राजद्वेषो भविष्यति ।। ५५८ ।।\n\nभूतपीठस्य पार्श्वे वा दक्षिणे वा विशेषतः, ।\nभूतादिनागपर्यन्तं बल्यर्चनविहीनके ।। ५५९ ।।\n\nशाकिन्यादिग्रहास्सर्वे प्रविशन्ति न संशयः ।\nश्रीदेव्या अर्चने हीने संपदां तु भवेत् क्षयः ।। ५६० ।।\n\nहरिण्यर्चनहीने च स्थाननाशो भविष्यति, ।\nअग्निपूजाविहीने तु न्यूने वा मन्त्रवर्जिते ।। ५६१ ।।\n\nनिवेदनाज्यहीने वा संभवेद्वर्णसंकरः, ।\nवर्णाश्रमादिहानिश्च ब्राह्मणानां विपद्भवेत् ।। ५६२ ।।\n\nपानीयहीने देवस्य भवेत्तत्र त्ववग्रहः, ।\nमुखवासविहीने तु जनविद्वेषणं भवेत् ।। ५६३ ।।\n\nबलिद्रव्यविहीने तु न्यूने मन्त्रविवर्जिते ।\nबलक्षयो जनानां स्यात्पितॄणां पतनं भवेत् ।। ५६४ ।।\n\nपुष्पांजलिविहीने तु राजकोपा भविष्यति, ।\nप्रणामस्तुतिहीने तु सद्यो मृत्युर्भविष्यति, ।। ५६५ ।।\n\nध्यानहीने कुलं हन्ति न्यासहीने विपद्भवेत् ।\nप्राणायामविहीने तु परचक्रभयं भवेत् ।। ५६६ ।।\n\nशौचाचारविहीने तु पशुपुत्रादिनाशनम् ।\nबिंबन्यासविहीने तु कलत्रं तस्य नश्यति ।। ५६७ ।।\n\nप्रदक्षिणविहीने तु पातकी जायते नरः ।\nनित्यमर्चावसानेतु पूजकाचार्ययोर्मुदे ।। ५६८ ।।\n\nदक्षिणादानहीने तु सा पूजा निष्फला भवेत् ।\nराष्ट्रस्य यजमानस्य राज्ञश्चापि भवेद्भयम् ।। ५६९ ।।\n\nहीने तु पाचकादीनां दक्षिणादानकर्मणि ।\nपशुवाहननाशश्च तद्ग्रामे संभवेन्नृणाम् ।। ५७० ।।\n\nप्रातः पूजाविहीने तु तद्ग्रामे ऽवग्रहो भवेत् ।\nब्राह्मणानां क्रियाहानिस्सर्वकर्मविनाशनम् ।। ५७१ ।।\n\nमध्याह्नपूजाहीने तु राष्ट्रक्षोभो भविष्यति ।\nसायङ्कालार्ऽचने हीने तद्ग्रामयजमानयोः ।। ५७२ ।।\n\nअर्थहानिः प्रजाहानिर्भविष्यति न संशयः ।\nउपसंध्यार्चने हीने कर्मलोपो भविष्यति ।। ५७३ ।।\n\nविष्णुपञ्चदिने चैव हीने स्नानेर्ऽचने तथा ।\nउत्सवे च विशेषण यजमानभयं भवेत् ।। ५७४ ।।\n\nमासपूजाविहीनेतु भ्रातृद्वेषो भविष्यति ।\nविषुदे चायने चैव हीने तत्रोक्तकर्मणि ।। ५७५ ।।\n\nग्रामस्य यजमानस्य यशोहानिर्भविष्यति ।\nस्नपनोक्ते तथान्यस्मिन् दिवसे स्नानवर्जिते ।। ५७६ ।।\n\nअकाले च कृते वापि भवेत् क्षामभयं तथा ।\nनित्योत्सवविहीने तु निरानन्दो भवेज्जनः ।। ५७७ ।।\n\nअन्यस्मिन्नर्चनद्रव्ये विहीने दोष आपतेत् ।\nनिमित्ते यदि संप्राप्ते स्नापयेच्चेन्न माधवम् ।। ५७८ ।।\n\nतस्य पापफलं नक्तुं न केनापि हि शक्यते ।\nराज्ञो राष्ट्रस्य च भवेत्सर्वत्रात्याहितं ध्रुवम् ।। ५७९ ।।\n\nगृहनाशः प्रपाहीने हीनायां चाप्यलङ्कृतौ ।\nमृत्सुहीनानु नाशस्स्यात्सस्यानां तु न संशयः ।। ५८० ।।\n\nपर्वतेषु विहीनेषु स्थैर्यं तस्य विलुप्यते ।\nधान्येषु तु विहीनेषु द्यान्यनाशो भवेत्तथा ।। ५८१ ।।\n\nअङ्कुराणामभावे तु प्रजाहानिश्च संभवेत् ।\nमङ्गलेष्वथ हीनेषु तस्य भूयादमङ्गलम् ।। ५८२ ।।\n\nपञ्चगव्यविहीने तु गोहत्या समवाप्यते ।\nघृतहीने बुद्धिनाशो ऽनायुष्यं क्षीरहीनके ।। ५८३ ।।\n\nमधुहीने महान् व्याधिर्दधिहीने तु संज्वरः ।\nक्षीरहीने भवेत्तस्य मलिना कीर्तिरेव हि ।। ५८४ ।।\n\nगन्धोदकविहीने तु दुर्गन्धो जायते भृशम् ।\nअक्षतोदकहीने तु क्षतिस्तस्य प्रजायते ।। ५८५ ।।\n\nफलोदकविहीने तु विफलं तस्य जीवितम् ।\nकुशोदकविहीने च नैधेत ब्रह्मवर्चसम् ।। ५८६ ।।\n\nरत्नोदकविहीने च धनध्यान्य विनाशनम् ।\nअभावे चौषधीनान्तु व्याधिपीडा भविष्यति ।। ५८७ ।।\n\nउपस्नानविहीने तु मलिनं जायते कुलम् ।\nउष्णांभसामभोवे तु भवेदुष्णशरीरता ।। ५८८ ।।\n\nपुण्यपुष्पविहिने तु पापीयान् जायते नरः ।\nजातीफलादिचूर्णस्य चाभावे तु विपद्भवेत् ।। ५८९ ।।\n\nकषायचूर्णहीने तु कान्तिहीनो भवेन्नरः ।\nवनौषधीनां चालाभे रोगी भवति निश्चयः ।। ५९० ।।\n\nहारिद्रचूर्णहीने तु गतश्रीर्जायते नरः ।\nमूलगन्धविहीने तु वार्धक्यं भवति ध्रवम् ।। ५९१ ।।\n\nधातूनामप्यभावेतु सिर्धातुर्जायते नरः ।\nप्लोतवस्त्रोत्तरीयाणां भूषणानां विहीनके ।। ५९२ ।।\n\nकर्मनाशो भवेदेव न तुष्टति रमापतिः ।\nआचार्यस्यर्त्विजां तद्वदन्येषां च पदार्थिनाम् ।। ५९३ ।।\n\nदक्षिणादानहीने च सर्वनाशो भविष्यति ।\nहीने हविषि देवस्य निष्फलं स्नपनं भवेत् ।। ५९४ ।।\n\nस्नपनान्तोत्सवे हीने न देवःपरितुष्यति ।\nशिथिलं भगवद्गेहं दृष्ट्या श्रुत्वा च योनरः ।। ५९५ ।।\n\nतत्क्रिया लोपिता वापि स भवेद्देवहा ध्रुवम् ।\nतद्ग्रामवासिनस्सर्वे राजा चान्योधनी पुनः ।। ५९६ ।।\n\nशीघ्रं सर्वं समीकृत्य पूर्ववत्पुनराचरेत् ।\nअन्यथा यदि कुर्याच्छेद्राजराष्ट्रं विनश्यति ।। ५९७ ।।\n\nधर्मसेतुमिमं विन्द्यात्सर्वसाधारणं नरः ।\nपालनीयस्सदा सो ऽयं जगतां यत्र संस्थितिः ।। ५९८ ।।\n\nप्रायश्चित्तनिमित्तेतु संप्राप्ते यस्तु मूढधीः ।\nअकृत्वा निष्कृतिं कुर्यात्कारयेत्कर्म चोत्तरम् ।। ५९९ ।।\n\nलोभान्मोहदथाज्ञानादनादृत्य च शासनम् ।\nभगवच्छासनद्रोही स भवेत्पातकी जनः ।। ६०० ।।\n\nप्रमादिनां मनुष्याणां स्खलनं नियतं यतः ।\nनिष्कृतिर्विहिता पूर्वैर्नतामतिचरेत्क्वचित् ।। ६०१ ।।\n\nब्रह्माद्यैरपि यद्देवैरशक्यं पूजनं हरेः ।\nतदुक्ता निष्कृतिः पूर्वैर्नतामतिपतेत्क्वचित् ।। ६०२ ।।\n\nनिमित्ते यस्त्वकृत्वैव प्रायश्चित्तं यथोचितम् ।\nन्नित्यं नैमित्तिकं काम्यं कुर्यात्तदकृतं भवेत् ।। ६०३ ।।\n\nतस्मान्निमित्ते संप्राप्ते निष्कृतिं सद्य आचरेत् ।\nइति संक्षेपतः प्रोक्तं क्रियायोगाश्रितं फलम् ।। ६०४ ।।\n\nइति श्रीवैखानसे भगवच्छास्त्रे भृगुप्रोक्तायां सहितायां प्रकीर्णाधिकारे पञ्चत्रिंशो ऽध्यायः\n\nअथषट्त्रिंशो ऽध्यायः। अपचाराः\n\nअपचारास्तथा विष्णोर्द्वात्रिंशत्परिकीर्तिताः ।\nयानैर्वा पादुकैर्वापि गमनं भगवद्गृहे ।। १ ।।\n\nदेवोत्सवाद्यसेवाचाप्रणामं च तदग्रतः ।\nएकहस्तप्रणामश्च तत्पुरस्तात्प्रदक्षिणम् ।। २ ।।\n\nउच्छिष्टे चैव चाशौचे भगवद्वन्दनादिकम् ।\nपादप्रसारणं चाग्रे तथा पर्यङ्कबन्धनम् ।। ३ ।।\n\nशयनं भोजनं चैव मुधाभाषणमेव च ।\nउच्चैर्भाषा वृधाजल्पो रोदनाद्यं च विग्रहः ।। ४ ।।\n\nनिग्रहो ऽनुग्रहश्चैव स्त्रीषु साकूतभाषणम् ।\nअश्लीलकथनं चैवाप्यधोवायुविमोक्षणम् ।। ५ ।।\n\nकंबलावरणं चैव वरनिन्दा परस्तुतिः ।\nशक्तौ गौणोपचारश्चाप्यनिवेदितभक्षणम् ।। ६ ।।\n\nतत्तत्कालोद्भवानां च फलादीनामनर्पणम् ।\nविनियुक्तावशिष्टस्य प्रदानं व्यञ्जनादिषु ।। ७ ।।\n\nपृष्ठीकृत्यासनं चैव परेषामभिवन्दनम् ।\nगुरौमौनं निजस्तोत्रं देवतानिन्दनं तथा ।। ८ ।।\n\nअपचारां स्तु विविधानीदृशान् परिवर्जयेत् ।\nअपचारेष्वनन्तेषु सत्स्वन्येषु प्रमादतः ।। ९ ।।\n\n\"क्षमऽऽस्वेत्यर्थनैवैगा निष्कृतिर्निरुपद्रवा ।\nअन्यथा यदि कुर्वाणःप्रमादात् ज्ञानतो ऽथवा ।। १० ।।\n\nस याति नरकान् घोरान् सन्ततं भृशदारुणान् ।\nयेतु स्मरणमात्रेण भवन्ति हृदयच्छिदः ।। ११ ।।\n\nद्वात्रिंशन्नरकाः\nद्वात्रिंशन्नरकास्ते तु कीर्त्यन्तेब्रह्मवादिभिः ।\nरौरवध्वान्तशीतोष्णतापांबुजमहांबुजाः ।। १२ ।।\n\nकालसूत्रो ऽष्टमो ह्येते नरका इति विश्रुताः ।\nसूच्यग्रकालखड्गाश्च क्षुरधारांचबरीषकाः ।। १३ ।।\n\nतप्तांगारमहादाहौ संतापश्चेति के चन ।\nभवन्त्यष्टासु भीभत्का महाशब्दा भयानकाः ।। १४ ।।\n\nलक्षाप्रलेपमांसादनिरुच्छ्वसनसोच्छ्वसाः ।\nयुग्माद्रिशाल्मलीलोहप्रदीपक्षुत्पिपासिकाः ।। १५ ।।\n\nकृमीणां निचयश्चैव राजानः परिकीर्तिताः ।\nलोहस्तम्भो ऽथ विण्मूत्रे तथा वैतरणी नदी ।। १६ ।।\n\nतामिस्रश्चान्धतामिस्रः कुम्भीपाको ऽथ रौरवः ।\nमहापदानुगामी च राजराजेश्वराह्वयः ।। १७ ।।\n\nत्रयस्त्रींशत्पुटेष्वर्धं पार्थिवं चार्धमायसम् ।\nतन्मध्ये नरका घोरा बहुशस्तमसि स्थिताः ।। १८ ।।\n\nतेषां नरकभेदानामष्टाविंशतिकोटयः ।\nएतेषां दारुणानां तु नरकाणां पतिस्थ्सितः ।। १९ ।।\n\nकूश्माण्ड इति विख्यातः प्रलयार्कालनद्युतिः ।\nकरालवदनः क्रुद्धो वृत्तकोटरलोचनः ।। २० ।।\n\nटङ्कपाणिस्तथाभूतैर्भूतैर्भूयोभिरावृतः ।\nपापास्त्वेतेषु पच्यन्तेनराः कर्मानुरूपतः ।। २१ ।।\n\nयातनाभिर्विचित्राभिरापापप्रक्षयान्तकम् ।\nप्रायश्चित्तोज्घिता दृप्तानिजधर्मपराङ्मुखाः ।। २२ ।।\n\nपरधर्मरताश्चोराः पतन्ति नरकाग्निषु ।\nमहापातकिनःकल्पं तिष्ठन्ति नरकाग्निषु ।। २३ ।।\n\nमन्वन्तरं पातकिनो देवब्रह्मस्वहारिणः ।\nउपपातकिनो मर्त्या देवदेवाग्नियज्वनाम् ।। २४ ।।\n\nद्विजगोगुरुधर्माणां निन्दका ब्रह्मणो दिनम् ।\nअन्ये चतुर्युगं मर्त्यास्तदर्धं च नराधमाः ।। २५ ।।\n\nतिष्ठन्ति नरके घोरे निजपापानुरूप्यतः ।\nद्यूतस्त्रीविषयासक्ता ये धर्मविकलाःखलाः ।। २६ ।।\n\nपतन्ति तेषु घोरेषु नरकेषु नराधमाः ।\nन श्रुण्वन्ति च ये मूढास्साधूक्तं धर्मगौरवम् ।। २७ ।।\n\n\"प्यत्यक्षं केन तद्दृष्टं प्रत्युऽऽतेति वदन्ति च ।\nकामलोभाभिभूताश्च बिडालव्रतिनस्तथा ।। २८ ।।\n\nपापिष्ठाः कर्महीनाश्च जिह्वोपस्थपरायणाः ।\nयतिनिन्दापरा ये च क्षेत्रतीर्थादिदूषकाः ।। २९ ।।\n\nपतन्ति तेषु ते मर्त्याविवशाः पापबन्धनाः ।\nइहानुभूयनिर्दिष्टमायुर्मर्त्यास्स्वयंभुवा ।। ३० ।।\n\nनिमित्तं किञ्चिदासाद्य विमुच्यन्तेकलेवरैः ।\nलभन्ते ते पुनर्देबं यातनीयं स्वकर्मजम् ।। ३१ ।।\n\nतन्मात्रगुणसंपन्नं सुखदुःखोपभोगदम् ।\nपापाः पापक्षयो यावत्पच्यन्ते नरकाग्निषु ।। ३२ ।।\n\nआमलप्रक्षयाद्वह्नौ ध्मायन्तेधातवो यथा ।\nयावन्तोजन्तवस्स्वर्गभूपातालेषु सर्वतः ।। ३३ ।।\n\nतावन्त एव घोरेषु सन्त्यधो नरकाग्निषु ।\nअष्टाविंशतिरेवोक्ताः क्षितेर्नरककोटयः ।। ३४ ।।\n\nसप्तमस्य तलस्याधो घोरेतमसि संस्थिताः ।\nघोराख्या प्रधमाकोटिस्सु घोरतलसंस्थिताः ।। ३५ ।।\n\nअतिघोरा महाघोरा घोरघोरा च पञ्चमी ।\nषष्ठी तरलताराख्या सप्तमी च भयावहा ।। ३६ ।।\n\nअष्टमी कालरात्री च नवमी च भयोत्कटा ।\nदशमी तदधश्चण्णा महाचण्डा ततो ऽप्यधः ।। ३७ ।।\n\nचण्डकोलाहलाचान्या प्रचण्डानरकाधिका ।\nपद्मापद्मवती भीमा भीमभीषणनायका ।। ३८ ।।\n\nकराला विकराला च वज्रा विंशतिकास्मृता ।\nत्रिकोणा पञ्चकोणा च सुदीर्घा परिवर्तुला ।। ३९ ।।\n\nसप्तभौमाष्टभौमा च दीप्तायामेति चाष्टमी ।\nइत्येता नामतः प्रोक्ता घोरा नरककोटयः ।। ४० ।।\n\nअष्टाविंशतिरेवैताः पापानां यातनात्मनाम् ।\nतासां क्रमेण विज्ञेयाः पञ्च पञ्चैकनायकाः ।। ४१ ।।\n\nप्रत्येकं सर्वकोटीनां नामतस्तान्निबोधत ।\nरौरवः प्रथमस्तेषां रुदन्ते यत्र देहिनः ।। ४२ ।।\n\nमहारौरवको यत्र महान्तो ऽपि रुदन्तिच ।\nतमश्शीतं यथा चोष्णं पञ्चाद्या नायकास्स्मृताः ।। ४३ ।।\n\nसुघोरस्सुतपस्तीक्ष्णः पद्मस्सं जीवनश्शतः ।\nमहामांसो विलोमश्च सुभीमश्च कटङ्कटः ।। ४४ ।।\n\nतीव्रवेषी करालश्च विकरालः प्रकम्पनः ।\nमहापद्मस्सुपद्मश्च कालवक्रश्च गर्जनः ।। ४५ ।।\n\nसूचीमुखस्सुनेमिश्च खादकस्सुप्रपीडनः ।\nकुंभीपाकस्सुपाकश्च चक्रकश्चातिदारुणः ।। ४६ ।।\n\nअङ्गारराशिफवनमसृक्पूयचहद्रस्तथा ।\nतीक्ष्णायस्तुण्डशकुनिर्महासंवर्तकस्तता ।। ४७ ।।\n\nसुतप्ताब्जस्सुलोपश्च पूतिमांसो द्रवत्रपु ।\nउच्छ्वासश्च निरुच्छ्वासो सुदीर्घः कूटशाल्मली ।। ४८ ।।\n\nदरीष्टस्सुमहानादप्रभावस्सुप्रभावनः ।\nऋक्षमेषवृकाश्शल्य सिंहव्याघ्रगजाननाः ।। ४९ ।।\n\nश्वसूकराजमहिषखरमेषहयाननाः ।\nग्रहकुंभीरनक्रास्याः सर्पकूर्मास्यवायसाः ।। ५० ।।\n\nकृध्रोलूकजलूकाश्च शार्दूलकपिकर्कटाः ।\nगन्धकः पूतिवक्रश्च रक्ताक्षः पूतिमृत्तिकः ।। ५१ ।।\n\nकणधूमस्तुषाग्निश्च कृमीणां निचयस्तथा ।\nअमेध्यश्चाप्रतीकारो रुधिरान्नस्यभोजनम् ।। ५२ ।।\n\nलालाभक्षमभक्षश्च सर्वभक्षश्च दारुणः ।\nजङ्कटस्सुविलासश्च विकटः कटपूतनः ।। ५३ ।।\n\nअम्बरीषः कटाहश्च कष्टा वैतरणी नदी ।\nसुतप्तलोहशयनमेकपादप्रतप्तकम् ।। ५४ ।।\n\nअसितालवनं घोरमस्थिभङ्गप्रपीडनम् ।\nतिलातसीक्षुयान्त्राणिकूटपाशप्रमर्दनम् ।। ५५ ।।\n\nमहाछुल्ली सुछुल्ली च तप्तलोहमयी शिला ।\nपर्वतक्षुरधाराख्यं तथा च मलपर्वतः ।। ५६ ।।\n\nमूत्रविष्ठांधकूपेषु क्षारकूपेषु पातनम् ।\nमुसलोलूखलं यन्त्रं शिलाशकललाङ्गलम् ।। ५७ ।।\n\nतालपत्रासिगहनं महामशकमण्डपम् ।\nसम्मोहनो ऽस्थिभङ्गश्च तपुःशूलमयोगुडः(?) ।। ५८ ।।\n\nबहुदुःखं महादुःखं कश्मलं शमलं मलम् ।\nहालाहलो निरूपश्च सुरूपश्च तमो ऽनुगः ।। ५९ ।।\n\nएकपादस्त्रिपादश्च तीव्रवीचिश्च रन्तिमः ।\nअष्टाविंशतिरेवैतैः क्रमशः पञ्चकाः स्मृताः ।। ६० ।।\n\nकोटीनामानु पूर्व्येण पञ्च पञ्चैव नायकाः ।\nरौरवाद्यं च वीर्यं च शतमेकन्तु सर्वतः ।। ६१ ।।\n\nचत्वारिंशत्समधिकं महानरकमण्डलम् ।\nतेषु पापाः प्रपच्यन्तेनराः कर्मानुरूपतः ।। ६२ ।।\n\nयातनाभिर्विचित्राभिराकर्मप्रक्षयाद्भृशम् ।\nसुसूढं हस्तयोर्बद्ध्वातप्तशृङ्खलया नराः ।। ६३ ।।\n\nमहावृङ्गरशाखासुगम्यन्तेयमकिङ्करैः ।\nडोलिताश्चातिवेगेन निस्संज्ञा यान्तियोजनम् ।। ६४ ।।\n\nअन्तरिक्षस्थितानां च लोहभारशतं ततः ।\nपादयोर्बध्यते तेषां यमदूतैर्महाबलैः ।। ६५ ।।\n\nतेन भारेण महता भृशमाताडितानराः ।\nआख्यान्तस्स्वानि कर्माणि तूष्णीं तिष्टन्ति विह्वलाः ।। ६६ ।।\n\nततस्तप्तैरग्नि वर्णैर्लोहदण्डैस्सकण्टकैः ।\nहन्यन्ते किङ्करैर्घोरैस्समर्तात्पापकारिणः ।। ६७ ।।\n\nततः क्षारेण दीप्तेन वह्नेरपि विशेषतः ।\nसमन्ततः प्रलिप्यन्ते ताम्रेण च पुनः पुनः ।। ६८ ।।\n\nद्रुतेनात्यन्तलिप्तेन क्षताङ्गा जर्जरीकृताः ।\nपुनर्विधाय चाङ्गानि शिरःप्रभृति चक्रमात् ।। ६९ ।।\n\nवार्ताकवत्प्रपच्यन्ते तप्ततैले कटाहके ।\nनिष्ठापूर्णे तथाकूपे कृमीणांनिचये पुनः ।। ७० ।।\n\nमेदो ऽसृक्पूयपूर्णायां वाप्यां क्षिप्यन्ति? ते पुनः ।\nभक्ष्यन्ते कृमिभिस्तीव्रैर्लोहतुण्डैश्च वायसैः ।। ७१ ।।\n\nश्वभिर्दंशैर्वृकैरुग्रैर्व्याघ्रैश्च विकृतैर्नरैः ।\nपच्यन्ते चरुवद्वापि प्रदीप्ताङ्गारराशिषु ।। ७२ ।।\n\nप्रोतास्तीक्ष्णेषु शूलेषु नराः पापेन कर्मणा ।\nशैलपीठैरथाक्रम्य घोरैः कर्मभिरात्मजैः ।। ७३ ।।\n\nतिलवत्संप्रपीड्यन्ते चक्राख्ये नरके नराः ।\nपच्यन्ते चातितप्तेषु लोहभाण्डेष्वनेकथा ।। ७४ ।।\n\nतैलपूर्णकटाहेषु सुतप्तेषु पुनःपुनः ।\nसर्देन्द्रियाणि संबद्ध्य क्रमात्पापेन यातनाः ।। ७५ ।।\n\nभवन्ति घोराः प्रत्येकं शरीरे तत्कृतेन च ।\nये श्रुण्वन्ति हरेर्निन्दां तेषां कर्णः प्रपूर्यते ।। ७६ ।।\n\nअग्निनर्णैरयःकीलैस्तप्तैस्ताम्रादिकद्रुतैः ।\nत्रपुसीसारकूरकूटाद्यैःक्षारेण जतुना पुनः ।। ७७ ।।\n\nसुतप्ततीक्ष्णतैलेन वज्रलेपेन चान्ततः ।\nक्रमादापूर्यते कर्णौ? नरकेषु च यातनाः ।। ७८ ।।\n\nअनुक्रमेण सर्वेषु भ्रमन्त्येतेषु यातनाः ।\nये तु देव गृहं गत्वा तत्र सेवार्थमागताः ।। ७९ ।।\n\nअथ वान्यत्र तद्रूपा मदमोहपराजिताः ।\nपरदारांश्च गच्छन्ति लुब्धास्स्निग्धेन चक्षुषा ।। ८० ।।\n\nगुरोःकुर्वन्ति भ्रुकुटीं क्रूरनेत्राश्चये नराः ।\nसूचीभिरग्निवर्णाभिस्तेषां चक्षुः प्रविध्यते ।। ८१ ।।\n\nक्षाराद्यैश्च क्रमात्सर्वैर्देहे सर्वाश्च यातनाः ।\nस्पर्शलोभेन ये मूढास्संस्पृशन्ति परस्त्रियः ।। ८२ ।।\n\nतेषां तप्ताग्निवर्णाभिस्सूचीभिर्विध्यते करः ।\nततः क्षारादिकैस्सर्वं शरीरमनुलिप्यते ।। ८३ ।।\n\nयातनाश्च महाकष्टास्सर्वेषु नरकेषु च ।\nपरेष्वजन्ति चात्युग्रं प्रदीप्तं लोहशाल्मलिम् ।। ८४ ।।\n\nहन्यन्ते पृष्ठदेशेषु पुनर्भीमैर्महाबलैः ।\nदन्तुरेणातिकुण्ठेन क्रकचेन बलीयसा ।। ८५ ।।\n\nशिलःपृभृति पाट्यन्तेघोरैः कर्मभिरात्मजैः ।\nतेनतेनैव रूपेण हन्यन्ते पारदारिकाः ।। ८६ ।।\n\nगाढमालिङ्ग्यते नारी ज्वलन्तीलोहनिर्मिता ।\nपूर्वाकालं ज्वलन्तं तं पूरुषं लोहनिर्मितम् ।। ८७ ।।\n\nदुश्चारिण्यःस्त्रीयो गाढमालिङ्गन्तिवदन्ति च ।\nकिं प्रधावसि वेगेन न ते मोहो ऽस्ति संप्रति ।। ८८ ।।\n\nलङ्घितस्ते यथा भर्ता पापं भुङ्क्ष्व तदाधुना ।\nलोहकुंभे विनिक्षिप्ताः सापिधाने शनैश्शनैः ।। ८९ ।।\n\nमृद्वग्निना प्रपच्यन्ते स्वपापैरिव मानवाः ।\nउलूखलाद्यैः क्षोद्यन्ते प्रपीड्यन्ते शिलासु च ।। ९० ।।\n\nक्षिप्यन्ते चान्धकूपेषु दश्यन्ते भ्रमरैर्भृशम् ।\nकृमिभिर्भिन्न सर्वाङ्गाश्शतशो जर्जरीकृताः ।। ९१ ।।\n\nसुतीक्ष्णक्षुरकूपेषु क्षिप्यन्ते तदनन्तरम् ।\nमहज्वाले च नरके पापाः पच्यन्ति सर्वतः ।। ९२ ।।\n\nइतस्ततश्च धावन्ति दह्यमानास्तदर्चिषा ।\nपृष्ठेनानीय जङ्घे द्वे विन्यस्ते स्रन्धयोजिते ।। ९३ ।।\n\nतयोर्मध्येन चाकृष्य बाहुपृष्ठेन गाढतः ।\nबद्ध्वा परस्परं सर्वं सुदृढं पापरज्जुभिः ।। ९४ ।।\n\nपिण्डबद्धं दशन्त्येनं भ्रमारास्तीक्ष्णलोहजाः ।\nमानिनां क्रोधिनां चैव तस्कराणां च दारुणाः ।। ९५ ।।\n\nपिण्डबद्धास्स्मृता याम्यमहाज्वाले च यातनाः ।\nरिज्जुभिर्वेष्टितांगाश्च प्रलिप्ताः कर्दमेन च ।। ९६ ।।\n\nकरीषवत्प्रपच्यन्ते म्रियन्ते तेन तेतथा ।\nसुतीक्ष्णक्षारतोयेन कर्मशानु शिलासु च ।। ९७ ।।\n\nअपापसंक्षयात्पापा घृष्यन्ते चन्दनं यथा ।\nशरीराभ्यन्तरगतैस्सन्ततं कृमिभिर्नराः ।। ९८ ।।\n\nभक्ष्यन्ते तीव्रवदनैरादेह प्रक्षयाद्भृशम् ।\nकृमीणां निचये क्षिप्ताः पूतिमांसस्य राशिषु ।। ९९ ।।\n\nतिष्ठन्त्युद्विग्नहृदयाः पर्वताभ्यन्तरार्दिताः ।\nसुतप्तवज्रलेपेन शरीरमुपलिप्यते ।। १०० ।।\n\nअधोमुखोर्ध्वपादाश्च वृता स्तप्यन्ति वह्निना ।\nवदनान्तः प्रविन्यस्तं सुप्रतप्तमयोगुडम् ।। १०१ ।।\n\nते खादन्ति पराधीना हन्यमानाश्च मुद्गरैः ।\nये देवारामपुष्पाणि लोभात्संसृह्य पाणिना ।। १०२ ।।\n\nजिघ्रन्ति मूढमनसो शिरसा धारयन्ति च ।\nआरोप्यते शिरस्तेषां सुतप्तैर्लोहशङ्कुभिः ।। १०३ ।।\n\nततः क्षारेण दीप्तेन तैलताम्रादिभिः क्रमात् ।\nशरीरे च महाघोराश्चित्रा नरकयातनाः ।। १०४ ।।\n\nबहुधोत्पाट्यते जीह्वा ये ऽसत्य प्रियवादिनः ।\nसंदंशेन सुतप्तेन प्रपीड्योरसि पादतः ।। १०५ ।।\n\nमिध्यागमप्रवक्तुश्च जीह्वा चास्य विनिर्गता ।\nक्रोशार्धजीह्वाविस्तीर्णैर्हलैस्तीक्ष्णैः प्रपाट्यते ।। १०६ ।।\n\nनिर्भर्त्सयन्तिये क्रूरा मातरं पितरं गुरुम् ।\nतेषां वज्रजलूकाभिर्मुखमादश्यते यतः ।। १०७ ।।\n\nततःक्षारेण ताम्रेण त्रपुणा सिच्यते पुनः ।\nद्रुतैर् आपूर्यते ऽत्यर्थं तप्तलोहैश्च तन्मुखम् ।। १०८ ।।\n\nइतस्ततः पुनर्धावन् बद्ध्यते यमकिङ्करैः ।\nये निन्दन्ति महात्मानमाचार्यं धर्मदेशिकम् ।। १०९ ।।\n\nविष्णुभक्तांश्च सम्मूढास्तद्धर्मं चैह शाश्वतम् ।\nतेषामुरसि कन्थे च जिह्मायां दन्तसन्धिषु ।। ११० ।।\n\nतालुन्योष्ठे च नासायां मूर्ध्नि सर्वांगसन्धिषु ।\nअग्निवर्णास्सुतप्ताश्च त्रिशिखा लोहशङ्कवः ।। १११ ।।\n\nआरोप्यन्ते सुबहुशः स्थानेष्वेतेषु मुद्गरैः ।\nततः क्षारेण तप्तेन ताम्रेण त्रपुणा पुनः ।। ११२ ।।\n\nतप्तलोहादिभिस्सर्वैरापूर्यन्ते समन्ततः ।\nयातनाश्च महाचित्राश्शरीरस्यापि सर्वतः ।। ११३ ।।\n\nनिश्शेषनरकेष्वेवं भ्रमन्ति क्रमशः पुनः ।\nये गृह्णन्ति परद्रव्यं पद्भ्यां विप्रं स्पृशन्ति च ।। ११४ ।।\n\nदेवोपकरणांगं च ज्ञानं च लिखितं क्वचित् ।\nहस्तपादाघनैस्ते षामापूर्यन्ते समन्ततः ।। ११५ ।।\n\nक्षारताम्रादिभिर्धीप्तैर्दह्यन्ते क्रमशः पुनः ।\nनरकेषु च सर्वेषु विचित्रा देहयातनाः ।। ११६ ।।\n\nभवन्ति बहुशः कष्टाः पाणिपादसमुद्भवाः ।\nप्रदत्तां देवदेवस्य तन्नाम्ना पूजकस्य वा ।। ११७ ।।\n\nपदार्धिनामथान्येषां हठाद्वृत्तिं हरन्तिये ।\nते वै नरककूपेषु पच्यमानास्स्वकर्मभिः ।। ११८ ।।\n\nव्रजन्तियातना भूयो नातियन्तियामाङ्गणम् ।\nये देवायतनारामवापीकूपमठाङ्गणम् ।। ११९ ।।\n\nउपद्रवन्ति पापिष्ठा नृपास्तत्र वसन्ति च ।\nव्यायामोद्वर्तनाभ्यङ्गस्नानपानान्नभोजनम् ।। १२० ।।\n\nक्रीडनं मैथुनं द्यूतमशौचाद्याचरन्ति च ।\nते नधैर्विविधैर्घोरैरिक्षु यन्त्रादिपीडनैः ।। १२१ ।।\n\nनिरयाग्निषु पच्यन्ते यावदाचन्द्रतारकम् ।\nदेवायतनपर्यन्ते देवारामे च कुत्रचित् ।। १२२ ।।\n\nसमुत्सृजन्ति ये मूढाःपुरीषं मूत्रमेव वा ।\nतेषां शिश्नं सवृषणं हन्यते लोहमुद्गरैः, ।। १२३ ।।\n\nसूचीभीर्नेत्रपर्यन्तैर् अग्निवर्णैस्सकण्टकैः ।\nअरोप्यन्ते गुदे तेषां यावन्मूर्ध्नि विनिर्गतैः ।। १२४ ।।\n\nततः क्षारेण महता ताम्रेण त्रपुणा पुनः ।\nद्रुतेनापूर्यते गाढं गुदं शिश्नं च देहिनाम् ।। १२५ ।।\n\nमनस्सर्वेन्द्रियाणां च यस्मादुक्तं प्रवर्तनम् ।\nतस्मादिन्द्रियदुःखेन जायते तत्सुदुःखितम् ।। १२६ ।।\n\nअन्न पानमदत्तं यैर्मूढैर्नाप्यनुमोदितम् ।\nधने सत्यपि ये दानं न च यच्छन्ति तृष्णया ।। १२७ ।।\n\nअतिथिं चावमन्यन्ते कालप्राप्तं गृहाश्रमे ।\nतेजोहीना रणे बद्धा हस्तपादानधारिताः ।। १२८ ।।\n\nविस्तारितांगाश्शुष्यन्ति तिष्ठन्त्यब्दशतं नराः ।\nहस्तपादललाटेषु कीलिता लोहशङ्कुभिः ।। १२९ ।।\n\nनित्यं च विकृतं वक्रं कीलकद्वयघाटितम् ।\nकृमिभिःप्राणिभिश्चोग्रैर्लोहतुण्डैश्च वायसैः ।। १३० ।।\n\nउपद्रवैर्बहुविधैर्मुखमन्तः प्रपीड्यते ।\nजिह्वा ततः प्रभिन्ना च गाढं शृङ्खलया पुनः ।। १३१ ।।\n\nतिष्टन्ति लंबमानाश्च लोहाकारास्सुवर्तुलाः ।\nततः स्वमांसमुत्कृष्य तिलमात्रप्रमाणतः ।। १३२ ।।\n\nखादितुं दीयते तेषां सूच्यग्रेण च शोणितम् ।\nयथा निर्मांसतां प्राप्ताः कालेन बहुधा पुनः ।। १३३ ।।\n\nततः क्षारेण दीप्तेन तच्छरीरं प्रलिप्यते ।\nभिद्यन्ते वर्ष धाराभिश्शुष्यन्ते वायुना पुनः ।। १३४ ।।\n\nपुनस्तैलेन सिच्यन्ते सुतप्तेन समन्ततः ।\nइति चित्रविधैर्घोरैर्मध्यमानास्स्वकर्मजैः ।। १३५ ।।\n\nम्रियन्ते नैव पापिष्ठा यावत्पापस्य संक्षयः ।\nतस्मात्पापं न कुर्वीत चञ्चले जीविते सति ।। १३६ ।।\n\nएवं क्लिष्टा विशिष्टाश्च सावशेषेण कर्मणा ।\nततः क्षितिं समासाद्य जायन्ते देहिनः पुनः ।। १३७ ।।\n\nस्थावरा विविधाः क्रूरास्तृण गुल्मादिभेदितः ।\nतत्रानुभूय दुःखानि जायन्ते कीटयोनिषु, ।। १३८ ।।\n\nनिष्क्रान्ताः कीटयोनिभ्योजायन्ते पक्षिणः क्रमात् ।\nसंक्लिष्टाः पक्षिभेवेन भवन्ति मृगजातिषु ।। १३९ ।।\n\nमार्गं दुःघमतिक्रम्य जायन्ते पशुयोनिषु ।\nक्रमाद्गोयोनिमासाद्य जायन्ते मानुषे पुनः ।। १४० ।।\n\nव्युत्क्रमेणापि मानुष्यं प्राप्यते पुण्यगौरवात् ।\nततो मनुष्यतां प्राप्य तत्तत्पापानुसारतः ।। १४१ ।।\n\nसंयुतां पापचिह्नेश्च वर्तन्ते प्राणिनस्ततः ।\nदेवाभिगमनम्\nस्नातो धृतोर्ध्वपुण्ड्रश्च प्रयतश्शान्तमानसः ।। १४२ ।।\n\nअव्यग्रश्चान्यकार्येषु गृहीत्वा शक्तितस्स्वयम् ।\nफलादीन्युपहाराणि गन्धान् सुमनसस्तथा ।। १४३ ।।\n\nहिरण्यं हरिमुद्दिश्य येन सर्वाःकृता इमे ।\nउपहारादिभिस्सम्यगभिसच्छेज्जगद्गुरुम् ।। १४४ ।।\n\nपत्रैः पुष्पैःफलैर् वापि यथाशक्ति समर्पितैः ।\nअयत्नसुलभेनापि तोयेनापि स तुष्यति ।। १४५ ।।\n\nपादचार्येव गच्छेत्तु देवालयमतन्द्रितः ।\nअशक्तो ऽप्यथ वाशक्त आढ्यो वा दुर्विधो ऽध वा ।। १४६ ।।\n\nआधिराज्ये जगद्धातुरधिकारी समस्स्मृतः ।\nन हि संहरते ज्योत्स्नां चन्द्रश्चण्डालवेश्मनि ।। १४७ ।।\n\nन वा सौधेषु सम्राजां सुधाधाराः प्रवर्षति ।\nभोगायतनमे तेषा मेकाकारं कलेपरम् ।। १४८ ।।\n\nअनुगृह्णाति दाता तस्य नोच्चानचो विधिः विष्णुपारम्यम् ।\nदेवतेह परञ्ज्योतिरेक एव परः पुमान् ।। १४९ ।।\n\nस एव बहुधा लोके मायया भिद्यते स्वया ।\nविष्ण्वाख्यस्स स्वयं मायं प्रकृतिं व्यज्य स द्विधा ।। १५० ।।\n\nस्थितस्त्रिधा च सत्त्वादिगुणभेदात्प्रतीयते ।\nविष्णुब्रह्मशिवाख्यो ऽसौ स्थित्युत्पत्यन्तकृत्स्मृतः ।। १५१ ।।\n\nविष्ण्वाद्या मूर्तयस्तस्य धर्मज्ञानादिभेदतः ।\nचतस्र एव विज्ञेया वेदवर्ण युगाश्रयाः ।। १५२ ।।\n\nविष्णुश्च पुरुषस्सत्यो ह्यच्युतश्छानिरुद्धकः ।\nपञ्चधोपनिषद्भेदान्महाभूतत्वमागतः ।। २५३ ।।\n\nमनश्श्रोत्रादिभिष्षड्भिरङ्गैश्च हृदयादिभिः ।\nषडक्षरात्मको नित्यमृषिभिश्चैष भिद्यते ।। १५४ ।।\n\nसप्तव्याहृतिभिर्लो कैश्छन्दोभिः क्रतुभिस्तथा ।\nसप्तधा भिद्यमानो ऽसौ विज्ञातव्यो विचक्षणैः ।। १५५ ।।\n\nअष्टप्रकृतिभिश्चासावष्टमूर्तिभिरेव च ।\nअष्टाक्षरमयो नित्यमष्टधा चैष भिद्यते ।। १५६ ।।\n\nनारायणो नृसिंहश्च वराहो वामनस्तथा ।\nरामब्रह्मेन्द्रसूर्याश्च चन्द्रस्तैर्न वधा स्थितिः ।। १५७ ।।\n\nइन्द्रो ऽग्निश्ट यमश्चैव निरृतिर्वरुणस् तथा ।\nवायुस्सोमस्तथेशानो ब्रह्मानन्तश्चते दश ।। १५८ ।।\n\nएकादशेन्द्रियैर्भिन्नस् तथा द्वादशमानपैः ।\nस त्रयोदशधा चैव विश्वेदेवादिभिः स्थितः ।। १५९ ।।\n\nस चतुर्दशधा भिन्नो मनुभिश्चाक्षुषादिभिः ।\nतिथिभिः पञ्चदशधा भिन्नो ज्ञेयस्सु वै प्रभुः ।। १६० ।।\n\nस्वरैष्षोडशधा भिन्नोदिक्कोणावान्तरैस्तथा ।\nमूर्त्यन्तरैश्च विज्ञेयो बहुधा तस्य विस्तरः ।। १६१ ।।\n\nएकद्वित्रिचतुःपञ्चषडाद्या विश्वतो मुखाः ।\nमुखभेदास्समाख्यातास्तस्य विश्वात्मनो हरेः ।। १६२ ।।\n\nद्व्यादयो विश्वतःपाणेर्भुजभेदस्तथा स्मृताः ।\nविविधाभरणा दीर्घा विविधायुधधारिणः ।। १६३ ।।\n\nमूर्धानश्चैव तस्योक्ता लसन्मुकुटकुण्डलाः ।\nहैमोर्ध्वपुड्रलावण्यप्रभवा वक्रकुन्तलाः ।। १६४ ।।\n\nस्मेरारुणाधरास्सौम्याः प्रसादामृतवर्षिणः ।\nसहस्रं पौरुषे सूक्ते पादाश्चाक्षीण्यनेकशः ।। १६५ ।।\n\nहिरण्यगर्भो ऽनेकात्मा विमलश्श्याम एव च ।\nनीलः पीतस्तथा रक्तो नानावर्णः प्रकीर्तितः ।। १६६ ।।\n\nचन्द्रसूर्यौस्मृतौ तस्य नयने वामदक्षिणे ।\nब्रह्माणमाहुर्मूर्धानं केशांश्चास्य वनस्पतीन् ।। १६७ ।।\n\nआस्यं वेदाश्च ये ऽनन्ता तोयं रुधिरमेव च ।\nउपजिह्वा तु तस्योक्तमुपश्रुतिशतं तथा ।। १६८ ।।\n\nभ्रुवोर्मध्ये तथा रुद्रं भृगुं मनसि संस्थितम् ।\nरुद्रा एकादश ज्ञे या स्तस्य कण्ठं समाश्रिता ।। १६९ ।।\n\nनक्षत्रग्रहताराश्च दन्तास्स्युर्मरुतो ऽपि च ।\nधर्माधर्मौतथोर्ध्वाधरोष्ठौ तु परिकीर्तितौ ।। १७० ।।\n\nइन्द्राग्नी तालुके तस्य जिह्माचैव सरस्वती ।\nदिशश्च विदिशश्चैव श्रोत्रयोन्तस्य संस्मृताः ।। १७१ ।।\n\nवायुःप्राणेषु विज्ञेयस्साध्याश्चांगुलयःस्मृताः ।\nऋषयो रोमकूपेषु सागरा वस्तिगोचराः ।। १७२ ।।\n\nनद्यश्च वसुधा चास्य नागाश्च नलके स्थिताः ।\nजानुस्थावश्विनौ देवौ पर्वताश्चोरुसंस्थिताः ।। १७३ ।।\n\nगुह्यो ऽस्य गुह्यका ज्ञेया वसवश्चोरसि स्थिताः ।\nनखाग्रेषु च विज्ञेया दिव्या ओषधयस् तथा ।। १७४ ।।\n\nनासिकायाः पुटौ ज्ञेयावयने दक्षिणोत्तरे ।\nऋतवो बाहुमूले तु मासाः करतलेषु च ।। १७५ ।।\n\nललाटाग्रे तथा सिद्धा भ्रुवोर्मेघास्सविद्युतः ।\nयक्षकिन्नरगन्धर्वा दैतेया दानवास्तथा ।। १७६ ।।\n\nराक्षसाश्चारणाश्चास्य जठरं समुसाश्रिताः ।\nपितरः प्रेतकूश्माण्ड वेतालप्रमथास्तथा ।। १७७ ।।\n\nपातालगोचराश्चास्य पावयुग्मं समाश्रिताः ।\nपार्श्वयोस्तस्य विज्ञेयाःक्रिया वेदैरभिष्टुताः ।। १७८ ।।\n\nअग्निहोत्रादिकर्माणि वर्णाश्रमहितानि च ।\nस्वाहास्वधावषट्का रास्सर्वे ऽस्य हृदये श्रिताः ।। १७९ ।।\n\nनाम्नां शतं सहस्रं वा तथानन्तं पठन्तियत् ।\nअनन्तानन्तरूपस्य यथायोगं समन्वितम् ।। १८० ।।\n\nमूर्तयश्चास्य सर्वास्तास्संख्यातीताः प्रकीर्तिताः ।\nदेवादीनां च सर्वेषां मूर्तयस्तत्र संश्रिताः ।। १८१ ।।\n\nतस्मादनन्तन्संप्रोक्तः पुंसूक्ते तदुदीरितम् ।\n\"सहस्रशीर्षा पुरुषस्सहस्राक्षस्सहस्रपात्ऽऽ ।। १८२ ।।\n\nब्राह्मणा मुखते यस्य क्षत्रिया यस्य बाहुतः ।\nऊरुतो यस्य वै जाता वैश्याश्चेति नरा भुवि ।। १८३ ।।\n\nचन्द्रमा मनसो जातश्चक्षुषोर्मिहिरस् तथा ।\nमूखादिन्द्रस् तथाग्निश्च प्राणाद्वायुरजायत ।। १८४ ।।\n\nनाभ्यायस्यान्तरिक्षं च शिरसो द्यौरजायत ।\nपद्भ्यां भूमिर्दिशश्श्रोत्राद्यस्य देवस्य संबभौ ।। १८५ ।।\n\nतमीदृशं महाविष्णुमप्रमेयमनामयम् ।\nतत्प्रसादादृते ज्ञातुं वक्तुं वा नैव शक्यते ।। १८६ ।।\n\nसर्वदेवमयो विष्णुः सर्वे देवास्तदात्मकाः ।\nअशेषं वाङ्मयं चेदं लोकालोकं चराचरम् ।। १८७ ।।\n\nवैष्णव्या व्याप्यते शक्त्या वायुनेवदिशो ऽन्तरम् ।\nसर्वे विष्णुमयादेवास्सर्वशास्त्रेषु कीर्तिताः ।। १८८ ।।\n\nआधाराधेयभावेन द्वेधास व्याप्य तिष्ठति ।\nसर्वभूतहितायैव निष्कलस्सकलःस्थितः ।। १८९ ।।\n\nनिष्कलस्सकलश्चैवं ज्ञेयो विष्णुस्सनातनः ।\nसर्वतःपाणिपादं तत्सर्वतो ऽक्षिशिरोमुखम् ।। १९० ।।\n\nसर्वतश्श्रुतिमल्लोके सर्वमावृत्य तिष्ठति, ।\nसर्वेन्द्रियगुणाभासं सर्वेन्द्रियविवर्जतम् ।। १९१ ।।\n\nअसक्तं सर्वभृच्चैव निर्गुणं गुणभोक्तृ च ।\nअविभक्तं च भूतेषु विभक्तमिव च स्थितम् ।। १९२ ।।\n\nभूतभर्तृच तद् ज्ञेयं ग्रसिष्णु प्रभविष्णु च ।\nज्योतिषामपि तज्ज्योतिस्तमसः परमुच्यते ।। १९३ ।।\n\nज्ञानं ज्ञेयं ज्ञानगम्यं हृदि सर्वस्य विष्ठितम् ।\nतच्चाद्यो जगतामीशः परेशः परमेश्वरः ।। १९४ ।।\n\nपरावरस्वरूपेण विष्णुस्सर्वहृदि स्थितः ।\nस्थूलसूक्ष्मपरत्वेन त्रिधा च भगवान् स्थितः ।। १९५ ।।\n\nप्रभविष्णुर्महाविष्णुस्सदाविष्णुः स्मृतश्च सः ।\nआत्मा स ह्यन्तरात्मा च परमात्मा च संस्मृतः ।। १९६ ।।\n\nवैराजं लैङ्गिकं चैव बहिरन्तश्च सर्वशः ।\nशब्दादिश्चिन्मयं रूपं जाग्रत्स्वप्न सुषुप्तिगम् ।। १९७ ।।\n\nमन्त्रानुस्वारनादेषु त्रयमन्वेषयेद्बुधः ।\nवेदे च भगवच्छास्त्रे सांख्ये योगे तथैव च ।। १९८ ।।\n\nधर्मशास्त्रे पुराणे च मुनिभिर्देवमानुषैः ।\nपठ्यते निखिलैर्नित्यं विश्वं विष्णुमयं जगत् ।। १९९ ।।\n\nयच्च भूतं भविष्यच्च वर्तमानं तु किं चन ।\nइन्द्रियाणीन्द्रियार्थाश्च भूतान्तः करणानि च ।। २०० ।।\n\nअव्यक्तं त्रिगुणा माया विद्या धर्मादयस्तथा ।\nनियतिश्च कला कालः सर्वमन्यच्च तन्मयम् ।। २०१ ।।\n\nविष्णुरेव परो देवस्सर्व भूतेष्ववस्थितः ।\nसर्वभूतानि चैवाचौ न तदस्तीह यन्न सः ।। २०२ ।।\n\nदेवासुरादयो मर्त्याः पशवश्च सरीसृपाः ।\nतरुवल्लीतृणौषध्यो महाभ्राशनिविद्युतः ।। २०३ ।।\n\nशैलाब्धिसरिदारामनगराणि सरांसि च ।\nलोकाश्चान न्तकालो ऽग्नि प्रेतावासोरगालयाः ।। २०४ ।।\n\nसप्तभूरादयो ब्राह्मशैववैष्णवसंज्ञिताः ।\nसर्वे च विष्णुनैकेन व्याप्तास्सर्वात्मनात्मना ।। २०५ ।।\n\nवराहो भार्गवस्सिंहो रामश्रीधरवामनाः ।\nअश्विकृष्णौ च दिक्ष्वेषां लोकैरण्डं सहाखिलम् ।। २०६ ।।\n\nयच्चानुक्तमशेषेण विष्णोरेता विभूतयः ।\nविश्वव्यापितयेवैष विष्णुर्वृद्धैरुधीरितः ।। २०७ ।।\n\nपुरुसंज्ञेशरीरे ऽस्मिन् शयनात्पुरुषः स्मृतः ।\nसत्यश्छाबाधितार्थत्वान्नित्यत्वात्स प्रकीर्तितः ।। २०८ ।।\n\nअच्युतो ऽच्यवनादेव स हरिः समदीरितः ।\nअनिरुद्धस्तथा प्रोक्तस्सर्वस्मादनिरोधनात् ।। २०९ ।।\n\nवसनास्तर्वभूतेषु वासुदेवत्वमीयिवान् ।\nआदिमूर्तेस्समाकृष्टः स्मृतस्संकर्षणः प्रभुः ।। २१० ।।\n\nप्रद्युम्नो द्युम्न पृष्ठत्वात्त्रिधामा धामभिस्त्रिभिः ।\nवैकुण्ठामलवर्णत्वाद्वैकुण्ठश्टायमुच्यते ।। २११ ।।\n\nलीयेते प्रलये त्वस्मिन् केशावित्येष केशवः ।\nनरनारीप्रकर्तृत्वान्नराणां चायनादयम् ।। २१२ ।।\n\nनारायणो नरोद्धानामयनत्वादपाञ्च सः ।\nमाधवो मधुषूत्पत्त्या धवत्वाद्वा श्रियःस्मृतः ।। २१३ ।।\n\nगोविन्दतीति गोविन्दो गावो विन्दन्ति यं तथा ।\nअसुरं मधुनामानं हन्तीति मधुसूदन ।। २१४ ।।\n\nत्रिभिःस्वैर्विक्रमैर्व्याप्तो जगदेष त्रिविक्रमः ।\nवामनो व्रास्वतायोगाच्छ्रीधरो वहनाच्छ्रियः ।। २१५ ।।\n\nहृषीकस्येन्द्रियस्येशो हृषीकेश उदीरितः ।\nपद्मं नाभेरभूद्यप्य पद्मनाभस्ततस्म्मतः ।। २१६ ।।\n\nउदरालम्बि दामास्येत्युक्तो दामोदरो हरिः ।\nउत्तमः पुरुषोयस्मादुक्तस्स पुरुषोत्तमः ।। २१७ ।।\n\nविलोमेन्द्रियगम्यत्वात्प्रोच्यते स त्वधोक्षजः ।\nअर्धमर्धं लरस्सिंहो नरसिंहा उदाहृतः ।। २१८ ।।\n\nजनार्दनस्स पापिष्ठान् जनानर्दयतीति सः ।\nइन्द्रस्यावरजो भूत उपेन्द्रः प्रोच्यते हरिः ।। २१९ ।।\n\nहरणात्सर्वपापानां हरिर्नायणः स्मृतः ।\nकर्षणात्पापराशीनां कृष्णस्सर्वात्मको हरिः ।। २२० ।।\n\nरुद्रो रोदयते तस्मात् ब्रह्मा बृंहणकर्मणा ।\nइन्द्रश्च परमैश्वर्याद्वहनाद्वह्निरुच्यते ।। २२१ ।।\n\nयमस्संयमनात्पुंसां वरणाद्वरुणस्तथा ।\nवायुर्वानात्सवात्सोमर् इशश्चेष्टे जनेषु यः ।। २२२ ।।\n\nआदित्यो ऽदितिपुत्रत्वाच्चन्द्रश्चन्दयते यतः ।\nइत्येवं गुणवृत्त्योह्यैः शब्देरेको ऽप्यनेकथा ।। २२३ ।।\n\nश्रुतिभिः प्रोच्यते ब्रह्म विष्ण्वाख्यं जातु नेतरत् ।\nतस्येश्वरस्य चैश्वर्यात्सर्वमेतत्प्रवर्तते ।। २२४ ।।\n\nसेश्वरं हि जगत्सर्वं भवेन्नानीश्वरं क्वचित् ।\nतन्मयत्वेन गोविन्दे न्यस्तसर्वभरा नराः ।। २२५ ।।\n\nतद्याजीनो महाभागास्तरन्ति भववारिधिम् ।\nतं प्रसाधयितुं यत्नः कार्यस्सरात्मना नरैः ।। २२६ ।।\n\nभक्तिनम्रस्सदा गच्छेत्सर्वो ऽपि जगतः पतिम् ।\nतद्देवस्य प्रियं भूयाद्यतस्सम्माननं तु तत् ।। २२७ ।।\n\nतस्य सन्निहितो देवो यस्य चित्ते जनार्दनः ।\nदानेन तपसा नान्यैस्त्यस्य तुष्टोभवेद्धरिः ।। २२८ ।।\n\nआरुह्य शकटं गच्छेद्यो विष्णोर्मन्दिरं नरः ।\nनारी वा बालको वाथ वृद्ध आतुर एव वा ।। २२९ ।।\n\nतस्य पुण्यफलं नास्ति प्रेत्य युग्यश्च जायते ।\nये वाहयन्ति तान्मर्त्यान्नरा वा प्राणिनश्च ये ।। २३० ।।\n\nते यास्यन्ति पदं विष्णोर्यस्मात्पादच रास्तु ते ।\nये वाहयन्ति जन्तूंस्तान् स्ते ऽपिमूढाः पतन्ति वै ।। २३१ ।।\n\nयस्तोदयति तानेव गमने मूढचेतनः ।\nस यामीर्यातनाः प्राप्य तोद्यते यमकिङ्करैः ।। २३२ ।।\n\nपुनः पशुत्वमापन्नस्तोद्यते पशुभिर्नरैः ।\nयो वा भृतकदानेन वाहनेन तु मानवः ।। २३३ ।।\n\nवाहयत्यथ वोहेत सो ऽपि यास्यति दुर्गतिम् ।\nअपारे दुर्गसंसारे कर्मबद्धे विशेषतः ।। २३४ ।।\n\nस्वीयं कर्म समुत्सृज्य पतन्ति नरके ऽशुचौ ।\nततःपशुत्वमापन्नाश्चिरं तिष्ठन्ति भूतले ।। २३५ ।।\n\nपादुकामधिरुह्यापि यो देवालयमाप्रजेत् ।\nस पशुर्जोयते प्रेत्य रोगी चेहप्रजायते ।। २३६ ।।\n\nपादुकां वाहनं चापि यो ऽधिष्ठित्य विमूढधीः ।\nप्रणामं हरये कुर्यात्त स्य दूरतरो हरिः ।। २३७ ।।\n\nदेवदर्णनमुद्दिश्य नैवेदं विध आव्रजेत् ।\nअयत्नाद्गमने जाते ऽप्यवरुह्य च वाहनात् ।। २३८ ।।\n\nपादुकादि विमुच्यैव समुपस्पृश्य वारिणा ।\nप्रविशेत्प्रयतो भूत्वा प्राकारं प्रथमं पुनः ।। २३९ ।।\n\nन विशेद्धाम देवस्य यादता वाहनादिभिः ।\nतादृशं पुरुषं दृष्ट्वा यथाशक्त्यवबोधयेत् ।। २४० ।।\n\nआद्यस्त्वेषो ऽपचारस्स्याद्यत्नहार्योभवेत्ततः ।\nश्मशानमध्ये गत्वातु यो गच्छेद्देवतागृहम् ।। २४१ ।।\n\nसप्तजन्मकृतात्पुण्यात्तत् क्षणान्मुच्यते नरः ।\nसार्गालीं योनिमाश्रित्य पसेज्जन्मत्रयं ततः ।। २४२ ।।\n\nदरिद्राश्चैव मार्खाश्च भविष्यन्ति त्रिजन्मकम् ।\nअन्यदेवगृहं गद्वाह्यस्नात्वा यो व्रजेद्गृहम् ।। २४३ ।।\n\nदेवदेवस्य मोहात्तु तस्य पापं महाद्भवेत् ।\nगृहाद्गृहं तथा गद्वा भिक्षार्थी क्षुधितस्स्वयम् ।। २४४ ।।\n\nभिक्षामलब्ध्वा कुत्रापि दरिद्रो जायते नरः ।\nचत्वारि चैव जन्मानि तेषामन्ते च यो बुधः? ।। २४५ ।।\n\nचण्डालयोनि माप्नोति जन्मानि दश पञ्च च ।\nअत्र चोदाहरन्तीमं विशेषं काश्यपादयः ।। २४६ ।।\n\nसर्वदेवमयो विष्णुस्सर्ववेदमयो हरिः ।\nतस्यातिरिक्तं नो किञ्चिद्विशेषस्तत्र वक्ष्यते ।। २४७ ।।\n\nसर्वे ऽप्यधिकृता लोके तत्तत्कर्मानुरूपतः ।\nआब्रह्मस्तंबपर्यन्तं जगदन्तर्व्यवस्थिताः ।। २४८ ।।\n\nतस्मादेव जगत्सर्वं सर्गकाले प्रजायते ।\nतस्मिन्नेव पुनस्तच्च प्रलये संप्रलीयते ।। २४९ ।।\n\nयः वरः प्रकृतेः प्रोक्तः पुराणः पुरुषो ऽव्ययः ।\nस एव सर्वभूतात्मा नर इत्यभिधीयते ।। २५० ।।\n\nनराज्जातानि तत्त्वानि नाराणीति प्रचक्षते ।\nतान्येव चायनं यस्य स तु नारायणः स्मृतः ।। २५१ ।।\n\nनारायणः परं ब्रह्म तत्त्वं नारायणः परः ।\nविष्ण्वादिभिस्तथा केचिद्वासुदेवादिभिः परे ।। २५२ ।।\n\nसंज्ञाभेदैर्महात्मानस्सदैवाराधयन्तितम् ।\nसर्वत्र परिपूर्णस्य सर्वधा सर्ववस्तुषु ।। २५३ ।।\n\nन जातु लभ्यते किञ्चिद्येनाव्याप्तं तु किं चन ।\nतस्मात्तस्मिन् समारोप्य सर्वं देवेश्वरेश्वरे ।। २५४ ।।\n\nउपासनं भवेद्यत्तु तद्भवेदुचितं बुधैः ।\nअन्यत्र तं समारोप्य यदि चोपासनं भवेत् ।। २५५ ।।\n\nतद्भवेदन्यदेवार्चा तस्मात्परिमितं फलम् ।\nये ऽप्यन्यदेवताभक्तायजन्ते श्रद्धयो ऽन्विताः ।। २५६ ।।\n\nयजन्ते ते ऽपि देवेशं तमेवाविधि पूर्वकम् ।\nअन्ये ते ब्रह्मरुद्रेन्द्रास्तदाद्या देवतास्स्मृताः ।। २५७ ।।\n\nवैष्णवा अवताराश्च ये तु शास्त्रोदिताः पुरा ।\nपरमार्थे न भिद्यन्ते नान्यत्वं स्यात्परस्परम् ।। २५८ ।।\n\nविष्ण्वालयादथैकस्मादन्यविष्ण्वालयस्य तु ।\nतत् स्थानां दैवतानां वा नान्यत्वं जातु संभवेत् ।। २५९ ।।\n\nअथ शास्त्रविधिर्भिन्नो यत्र नाप्युपलभ्यते ।\nतत्रान्यत्वं विजानीयान्न चेच्छेच्छास्त्रसंकरम् ।। २६० ।।\n\nहरिं देवं तु संसेव्य वाहनस्थं द्विजोत्तमः ।\nयदन्यं सेदते वीथ्यां तत्काले वाहनस्थितम् ।। २६१ ।।\n\nसो ऽपि पापमवाप्नोति विष्णुध्यानेन शुद्ध्यति ।\nदेवेशस्योत्सवो यत्र ग्रामे वा नगरे ऽपि वा ।। २६२ ।।\n\nपर्वताग्रे महानद्यास्तीरे दुर्गाटवीषुवा ।\nतत्र गच्छेन्नरो भक्त्या सेवेतोत्सवमादरात् ।। २६३ ।।\n\nसह पुत्त्रेस्सहामात्यैस्सर्वैः परिजनैर्वृतः ।\nवैष्णवं क्रतुदेशन्तु गत्वा सेवेत मानवः ।। २६४ ।।\n\nयथार्ऽहमुपयुञ्जीत स्वशक्तिं तत्क्रियासु च ।\nश्रुत्वा देवोत्सवारंभं पङ्गूभावेन यो नरः ।। २६५ ।।\n\nतिष्ठेत्स जन्मसाहस्रं पङ्गुरेव भविष्यति ।\nतद्भवेद्विफलं जन्म भूभारस्तस्य जीवितम् ।। २६६ ।।\n\nदेवेशस्योत्सवे सम्यग्वर्तमाने महाफले ।\nयो ऽन्यत्र व्यापृतस्तत्र न गच्छेद्दुर्मना नरः ।। २६७ ।।\n\nन तस्य निष्कृतिः प्रोक्ता स पापी नरकं व्रजेत् ।\nअनाहूतो ऽध्वरं गच्छेत्तथा गुरुकुलं व्रजेत् ।। २६८ ।।\n\nयो ऽध्वरं गन्तुकामो ऽत्र प्रतीक्षेतार्ङ्गणादिकम् ।\nतन्य पूर्वार्जितं पुण्यं तत् क्षणादेव नश्यति ।। २६९ ।।\n\nदेवोत्सवं तु यो मर्त्यो यतमानं तु सेवितुम् ।\nवारयेद्येन केनापि हेतुना स तु दुर्मतिः ।। २७० ।।\n\nअफलस्सफलो वापि पतत्येव न संशयः ।\nविष्णुपञ्चदिने वापि पुण्याहेष्वितरेष्वपि ।। २७१ ।।\n\nउपोषितस्तु श्रुत्वैव देवेशस्योत्सवं हठात् ।\nतत् क्षणाद्यो न गच्छेत्तु तस्य पापं महद्भवेत् ।। २७२ ।।\n\nखट्वामास्थाय यश्शेते वर्तमाने तदुत्सवे ।\nआसीनस्थ्सित एवात्र स यामीर्यातना व्रजेत् ।। २७३ ।।\n\nदेवेशाभिमुखं गत्वा न कुर्याद्यो नमस्क्रियाम् ।\nस पापिष्ठतरो लोके निष्कृतिर्नास्य विद्यते ।। २७४ ।।\n\nउत्क्रमिष्यन्ति यत्प्राणाः प्राणदे समुपस्थिते ।\nप्रत्युद्थानाभिवादाभ्यां पुनस्तान् प्रतिपादयेत् ।। २७५ ।।\n\nसर्वेषां प्राणभूतो ऽसौ भगवान् हरिरव्ययः ।\nप्राणिनश्चेतनास्सर्वे प्राण्येकः प्राणदो ऽपरः ।। २७६ ।।\n\nअन्यथा चेन्महादोषः संक्षुफ्यन्ते च मानवाः ।\nएकहस्तप्रणामेन यत्पापं न तदन्यतः ।। २७७ ।।\n\nहस्तौ द्वौ निर्मितौ धात्रा किं तेन सुकृतं भवेत् ।\nप्राञ्जलीकृत्य हस्तौतु याचेत मधुसूदनम् ।। २७८ ।।\n\nय एकेनैव हस्तेन प्रणमेन्मन्दधीर्हरिम् ।\nतस्यहस्तो भवेदेकः पश्चाज्जन्मशतैरपि ।। २७९ ।।\n\nइह वै जायते पङ्गू रोगी चैव न संशयः ।\nकिमिदं बहुलैश्चित्रैः करणैर्देहकल्पनम् ।। २८० ।।\n\nयद्येकैकं न चेत्तस्य कैङ्कर्यायोपयुज्यते ।\nकिं स्वाधीनेन हस्तेन स्वाधीनं कर्म सेवितुम् ।। २८१ ।।\n\nअशक्नु वानास्स्वातन्त्षहताः पापहता हताः ।\nएकहस्तप्रणामस्तु परिहार्यो विशेषतः ।। २८२ ।।\n\nप्रणतं चैकहस्तेन यस्तु प्रत्यभिवादयेत् ।\nतावुभौ नरकं यातस्तयोर्यस्मात्समागमः ।। २८३ ।।\n\nदेवतास्तादृशं मूढं शपन्ति च विशङ्किताः ।\nपुरस्ताद्यस्तु देवस्य कुर्यादात्मप्रदक्षिणम् ।। २८४ ।।\n\nआत्मना स भवेद्वापस्स द्रुह्येदात्मने बुधः ।\nपुरस्ताद्देवबिंबे तु देव्यमङ्गलविग्रहे ।। २८५ ।।\n\nवर्तमाने त्वनादृत्य न ह्यन्यस्य प्रदक्षिणम् ।\nयत्र मानसिकार्चा स्यात्तच्च मानसिकं भवेत् ।। २८६ ।।\n\nअन्तर्यामी य एवास्ते हृदये निष्कलो हरिः ।\nस एव सकलो भूत्वा बिंबे यत्सन्निधापितः ।। २८७ ।।\n\nतस्मात्सकलपूजायां नैव कुर्याद्व्यतिक्रमम् ।\nन कदापि भवेत्प्राज्ञ उच्भिष्टस्स्वेषु कर्मसु ।। २८८ ।।\n\nविण्मूत्रं पथि कृत्वातु शौचं यावन्न चाचरेत् ।\nउच्छिष्टस्तावदेव स्यादनर्हस्सर्वकर्मसु ।। २८९ ।।\n\nनखरोमाणि यश्चैव केशास्थीनि तथैव च ।\nक्षिपेत्तु देवतागारे स भवेद्ब्रह्महा नरः ।। २९० ।।\n\nमाक्षिकीं योनिम्श्रित्य जायते म्रियते पुनः ।\nसप्त जन्मानि तत्रैव व्रजेन्नरकमस्ततः ।। २९१ ।।\n\nतांबूलं चर्वितं यस्तु प्रक्षिपेद्देवमन्तिरे ।\nस याति नरकं घोरं यावदाभूतसंप्लवम् ।। २९२ ।।\n\nततो मुक्तो महापापी शुनको ऽपरजन्मनि ।\nसंस्थितस्त्रीणि जन्मानि वसत्येव न संशयः ।। २९३ ।।\n\nनिष्ठीवनकरो यस्तु मन्दिरे मधुविद्विषः ।\nकृमिभक्ष्ये पतेद्घोरे नरके पापकृन्नरः ।। २९४ ।।\n\nश्लेष्मातकतरुर्भूत्वा जायते जन्मपञ्चकम् ।\nमूत्रयेन्मन्दिरे यस्तु केशवस्य विमूढधीः ।। २९५ ।।\n\nस मूत्रगर्तनरके पतत्येव ह्यवाक्छिराः ।\nतस्मान्मुक्तस्तुरक्तादिनिंबकद्रुममास्थितः ।। २९६ ।।\n\nजनिष्यति न सन्देहस्सप्तजन्मसु सौकरीम् ।\nपुरीषं वात्र कुर्वीत यो नरो भगवद्गृहे ।। २९७ ।।\n\nस याति नरकान् घोरान् पर्यायेणैकविंशतिम् ।\nततो मुक्तस्तु पापात्मा विष्ठायां जायते कृमिः ।। २९८ ।।\n\nसमीपे मन्दिरस्यापि सकृन्मूत्रं करोति यः ।\nस तिष्ठेद्रौरवे घोरे वर्षाणामयुतं शतम् ।। २९९ ।।\n\nततो ऽपि मनुजो मुक्तो ग्रामसूकरजातिताम् ।\nग्रामे जन्मशतं प्राप्य विष्ठाभूसूकरस्तथा ।। ३०० ।।\n\nयस्तु रेतोविसर्गं च कृत्वा कामादकामतः ।\nअस्नातो देवतागारमियात्सद्यस्स नश्यति ।। ३०१ ।।\n\nयो यत्र देवतागेहे दन्तधावनमाचरेत् ।\nतथा निर्लेखयेज्जिह्वां स पापी नश्यति ध्रुवम् ।। ३०२ ।।\n\nतैलेनाभ्यक्तसर्वाङ्गः कषायोद्वर्तितस्तथा ।\nयो नरःप्रविशेद्गेहं देवस्य परमात्मनः ।। ३०३ ।।\n\nस याति गृहगोधात्वं नवजन्मानि पञ्च च ।\nअनुगम्य यथा प्रेतं याति देवालयं तु यः ।। ३०४ ।।\n\nआराधितुमथेच्छेद्वास गच्छेन्नरायुतम् ।\nबलिभुग्योनितां याति जन्मानि सुबहूनि वै ।। ३०५ ।।\n\nभरणं तु तथा कृत्वा मृतकस्य विशेषतः ।\nमन्दिरं न प्रवेष्टव्यं प्रविष्टस्तु प्रणश्यति ।। ३०६ ।।\n\nचाण्डालीं योनिमाश्रित्य जन्मकृन्नव पञ्च च ।\nभविष्यति तथा भूयः पृथक् क्रूरो ऽथ निष्ठुरः ।। ३०७ ।।\n\nभुक्त्वाश्राद्धं परगृहे यायाद्विष्णुगृहन्तु यः ।\nअर्चयेद्वा विशेषेण चटको जायते खलः ।। ३०८ ।।\n\nतत्र जन्मशतं प्राप्य ततो गोधावपुर्गतः ।\nछायामाक्रम्य यो मोहाद्याति विष्णोस्तु मन्दिरम् ।। ३०९ ।।\n\nप्रदक्षिणमकुर्वन्वा यस्तिष्ठेन्मतिपूर्वकम् ।\nसो ऽप्युच्छिष्टोभवेन्मूढस्तस्य पापफलं त्विदम् ।। ३१० ।।\n\nतिष्सेत्स कानने शून्ये कण्टकैर् बहुभिर्वृतः ।\nफलपुह्पादिहीनश्च श्मशाने? शून्यवृक्षताम् ।। ३११ ।।\n\nयज्ञ सूत्रमधःकृत्य कर्णे कृत्वा विशेषतः ।\nअपसव्यं च धृत्वैव धृत्वा चैव निवीतवत् ।। ३१२ ।।\n\nन गच्छेद्देवतागारं न वा मुक्तशिखो नरः ।\nअकच्छः पुच्छकच्छश्च नग्नः कौपीनमातृधृक् ।। ३१३ ।।\n\nरिक्तहस्तश्शून्यफालस्त्यक्तसंव्यान एव च ।\nखादन्नपि च तांबूलमुपहारादि भक्षयन् ।। ३१४ ।।\n\nदेवालयं विशेन्नैव तस्य पापं महद्भवेत् ।\nदुराचारो हि पुरुषो नेहायुर्विन्दते महत् ।। ३१५ ।।\n\nत्रस्यन्ति चास्य भूतानि तथा परिभनन्तिच ।\nतस्मादाचारवानेव कुर्याद्वैवैदिकीः क्रियाः ।। ३१६ ।।\n\nअपि पापशरीरस्य आचारो हन्त्यलक्षणम् ।\nआचारलक्षणो धर्मः सन्तश्चारित्रलक्षणाः ।। ३१७ ।।\n\nसाधूनां च यथावृत्तमेतदाचारलक्षणम् ।\nअप्यदृष्टं श्रवादेव पुरुषं धर्मचारिणम् ।। ३१८ ।।\n\nस्वानि कर्माणि कुर्वाणं तं जनाः कुर्वते प्रियम् ।\nये नास्तिका निष्क्रियाश्च गुरुशास्त्रातिलङ्घिनः ।। ३१९ ।।\n\nअधर्मज्ञा दुराचारास्ते भवन्तिगतायुषः ।\nविशीला धर्ममर्यादा नित्यं संकीर्णमैथुनाः ।। ३२० ।।\n\nअल्पायुषो भवन्तीहनरा निरयगामिनः ।\nलोष्ठमर्दी तृणच्छेदी नखखादी च यो नरः ।। ३२१ ।।\n\nनित्योच्छिष्टस्संकुसुको नेहयुर्विन्दते क्वचित् ।\nविष्णुस्थानसमीपस्थान् विष्णुसेवार्थमागतान् ।। ३२२ ।।\n\nश्वपचान् पतितान्वापि स्पृष्ट्वा न स्नानमाचरेत् ।\nउत्सवे वासुदेवस्य यःस्नाति स्पर्शशङ्कया ।। ३२३ ।।\n\nस्वर्गस्थाः पितरस्तस्य पतन्ति नरके ऽशुचौ ।\nपिबेत्पादोदकं विष्णोर्गुरूणां वा विशेषतः ।। ३२४ ।।\n\nतत्र नाचमनं कुर्यात्तद्वत्सोमे द्विजोत्तमः ।\nअन्यदेवार्थसन्दिष्ठैः पूजयेयुश्च ये हरिम् ।। ३२५ ।।\n\nसप्तजन्मानि पञ्चापि मुडूकत्वं व्रजन्ति ते ।\nजन्मद्वयन्तु वै मूढाश्शूद्रतां यान्ति ते नराः ।। ३२६ ।।\n\nकुसुमानां निवेद्याहं गन्धमाघ्राति यो नरः ।\nस पूतिगन्धसंयुक्तः कुष्ठी चैव भवेद्ध्रुवम् ।। ३२७ ।।\n\nतदन्ते त्रीणि जन्मानि तादृशानि भवन्त्युत ।\nजातकं मृतकं वापि यस्याशौचं विधीयते ।। ३२८ ।।\n\nअनर्हस्सर्वकर्मभ्यो स नेयाद्देवता गृहम् ।\nपुंप्रसूतौ स्मृतं पूर्वैस्सापिण्ड्यं सप्तपूरुषम् ।। ३२९ ।।\n\nकन्यकाजनने तद्वत्सापिण्डन्तु त्रिपूरुषम् ।\nव्रतिनां सत्रिणां तद्वद्यतीनां ब्रह्मचारिणाम् ।। ३३० ।।\n\nनाशौचः कथ्यते प्राज्ञैर्यथा शातातपो ऽब्रवीत् ।\nव्रतसंकल्पमात्रेण व्रतित्वं व्रतिनो भवेत् ।। ३३१ ।।\n\nवृतमात्रस्तथर्त्विक्च सत्रे सत्री प्रकीर्तितः ।\nकाषायदण्डमात्रेण यतित्वञ्च यतेर्मतम् ।। ३३२ ।।\n\nउपनीतो वसेन्मा वा तथा गुरुकुले क्रमात् ।\nब्रह्माध्येति नचाध्येति ब्रह्मचारी कुमारकः ।। ३३३ ।।\n\nराजाज्ञाकारिणां तद्वद्राज्ञां च स्नातकस्य चर् ।\nइदृशानामथान्येषामत्रास्तर्भावर् इरितः ।। ३३४ ।।\n\nन कुर्याच्च नमस्कारं नैव प्रत्यभिवादयेत् ।\nनार्ऽपयेदुपहारांश्च तीर्थादीन्नापि सेवते ।। ३३५ ।।\n\nआशौची ब्राह्मणो यस्तु मोहाद्देवं प्रपूजयेत् ।\nसप्तजन्मसु दारिद्षमत्यन्तं समवाप्नुयात् ।। ३३६ ।।\n\nश्वानयोनिशतं प्राप्य ततश्चण्डालतामियात् ।\nयोभुक्त्वा देवतागारे निक्षिप्योच्छिष्टमत्र तु ।। ३३७ ।।\n\nगच्छेदन्यत्र वा प्रास्यात्सोपि मूढो विपद्यते ।\nयस्तु देवगृहद्वारे प्रसार्य चरणौ क्वचित् ।। ३३८ ।।\n\nशेते निद्राति सम्मोहात्स याति नरकायुतम् ।\nपुनश्च जन्म संप्राप्य नीचयोनिष्वनेकशः ।। ३३९ ।।\n\nयातनाश्चानुभूयेव दौर्ब्राह्मण्यं व्रजेत्तु सः ।\nयस्तु देवगृहे मूढश्सयीत मदमोहितः ।। ३४० ।।\n\nतत्रोच्छिष्टनिधानेन भृशं निश्श्वासमारुतैः ।\nदुर्गन्धी जायते मर्त्योजायते जन्मपञ्चकम् ।। ३४१ ।।\n\nततस्सूकरतां प्राप्य जन्मानि नव पञ्च च ।\nक्लिश्यते बहुभिः कष्टैर्न शयीत हरेर्गृहे ।। ३४२ ।।\n\nउपधानादिसहितं य स्तल्पमधितिष्ठति ।\nदेवालये विशेषेण प्राकारे वापि मूढधीः ।। ३४३ ।।\n\nस भवेद्दुर्भगश्चैव सर्पयौनिषु जायते ।\nसप्त पञ्च च जन्मानि ततो मानुषतां व्रजेत् ।। ३४४ ।।\n\nशयीत देवतागेहे व्याधितो यस्तु दुर्मतिः ।\nस भवेद्दुर्मना दीनो प्रेत्य चेह च जन्मनि ।। ३४५ ।।\n\nयःस्त्रिया सहितो मूढश्शयीत भगवद्गृहे ।\nस भवेद्दुरितष्षण्डस्सप्तजन्मानि पञ्च च ।। ३४६ ।।\n\nयोगिभिर्योगसिद्ध्यर्थमभ्यस्यन्ते विशेषतः ।\nआसनानि त्वसंख्यानि देवागारे न चाचरेत् ।। ३४७ ।।\n\nमन्त्रयोगपरैस्तद्वल्लययोगपरायणैः ।\nहठयोगिभिरेतानि क्रियन्ते राजयोगिभिः ।। ३४८ ।।\n\nस्वस्तिकं सर्वतोभद्रं सिद्धं सिंहासनं तथा ।\nसव्यं खूलं सुखं चैव गोमुखं गरुडं तथा ।। ३४९ ।।\n\nमयूरं मत्स्यमत्स्येन्द्रं मण्डूकं मुद्गरं मृगम् ।\nकुञ्जरं कुक्कुटं नागं काष्ठं क्रैञ्चं च कूर्मकम् ।। ३५० ।।\n\nखड्गं च कामदहनं वैयाघ्रं वेणुकासनम् ।\nयोन्यासनं वासकं च धीरं पद्मासनं तथा ।। ३५१ ।।\n\nवाराहं चैव पर्यङ्कं पतगासनमेव च ।\nत्रिपदं हस्तिकर्णं च हेममर्धासनं तथा ।। ३५२ ।।\n\nइत्यादीना मासना नामशीतिश्च तुरुत्तरा ।\nअन्यानि शास्त्रसिद्धानि यानि सन्ति विशेषतः ।। ३५३ ।।\n\nतान्यास्थायि तु देवाग्रेनो पतिष्ठेत बुद्धिमान् ।\nभुञ्जीयाद्देवतागारे यः पापस्स तु दुर्मनाः ।। ३५४ ।।\n\nकुक्षिरोगार्दितो भूत्वा जन्मानि दश पञ्च च ।\nततस्सृगालतां प्राप्य पतेद्धि नरके ऽशुचौ ।। ३५५ ।।\n\nयो वा मूढमतिर्मोहात्कारयेद्द्विजभोजनम् ।\nदेवागारे विशेषेण स भवेन्निन्दितो जनः ।। ३५६ ।।\n\nगर्भागारे चान्तराले तथा चैवार्धमण्डपे ।\nमहामण्डपमध्ये च नान्नमद्याद्विशेषतः ।। ३५७ ।।\n\nअन्नं पात्रे विनिक्षिप्य पुटपत्रादिनिर्मिते ।\nआपोशनं तु कृत्वैव यदद्याद्भोजनं तुतत् ।। ३५८ ।।\n\nन देवताप्रसादस्य गृहीतस्याञ्जलौ तथा ।\nन चैवापोशनं कुर्यात्कुर्याच्चेत्तदसम्मतम् ।। ३५९ ।।\n\nयस्तु पानीयपात्राणि पीतान्यत्र तु विन्यसेत् ।\nस गच्छेन्नरकान् क्रूरान् यावन्त उदबिन्दवः ।। ३६० ।।\n\nपात्रे तिष्ठन्ति शरदस्तावतीर्नात्र संशयः ।\nनिवेदितं तु देवस्य देवस्याग्रे विशेषतः ।। ३६१ ।।\n\nप्रदद्यात्तु क्रमेणैव वर्णाश्रमविधानतः ।\nअश्नन्तिभक्तास्सर्वे ऽपिगृहीत्वैवांजलौ पुनः ।। ३६२ ।।\n\nब्रह्मण्यदेवमुद्दिश्य पुरुषं ब्राह्मणप्रियम् ।\nनारायणमनाद्यन्तं विष्णुं सर्वेश्वरेश्वरम् ।। ३६३ ।।\n\nब्राह्मणान् भोजयेद्यस्तु कर्मसाद्गुण्यसिद्धये ।\nतथा निष्कृतिनिष्पत्त्यैशास्त्रोक्तेन विधानतः ।। ३६४ ।।\n\nकारयेन्नोक्तदेशेषु कदापि द्विजभोजनम् ।\nयस्त्वन्नं दापयेद्विप्रो द्विजेभ्यो भक्तिसंयुतः ।। ३६५ ।।\n\nनिवेदितं तु देवस्य संतुष्ट्यैस्वस्य तस्य च ।\nतस्य तुष्यति देवेश आदाता तु विपद्यते ।। ३६६ ।।\n\nदातुस्तु सकलं पापं मनोवाक्कायकर्मभिः ।\nबहुशस्संचितं पूर्वमादाता समवाप्नुयात् ।। ३६७ ।।\n\nप्रसादो ऽपिहि देवस्य परपाकरुचिं नरम् ।\nन जातु पावयेन्नैव पावयेत्पावयेन्न तु ।। ३६८ ।।\n\nयदृच्छालाभसंतुष्टं यथा भक्तवरं तथा ।\nमहिमानं प्रसादस्य यो ऽवजानाति मूढधीः ।। ३६९ ।।\n\nतेन भुक्तं भवेत्पापं दातुरेव न संशयः ।\nअयुतं ब्राह्मणानान्तु तर्पयित्वातु यत्फलम् ।। ३७० ।।\n\nतत्फलं नश्यति क्षिप्रमुच्छिष्टस्य कणेन तु ।\nअथान्नविक्रयेदोषः कथ्यते विधिवित्तमैः ।। ३७१ ।।\n\nअन्नविक्रयिणः पापा व्रजन्ति यमयातनाः ।\nप्रेत्य सृगालतां यान्ति नव जन्मानि पञ्च च ।। ३७२ ।।\n\nयस्त्वन्नं भगवद्गेहे विक्रीणाति विशेषतः ।\nचण्डालो जायते प्रेत्य क्षुधितश्च चरेन्मुहुः ।। ३७३ ।।\n\nविक्रीणते तु ये विप्रा वाणिज्ये दत्तचक्षुषः ।\nये ऽप्यन्नमुपहारादि चेतरद्देवमन्दिरे ।। ३७४ ।।\n\nते ऽपि यान्ति महाघोरं नरकं भृशदारुणम् ।\nयत्र नैवभवेष्यन्ति पालीयायोदबिन्दवः ।। ३७५ ।।\n\nकणमन्नस्य वान स्यात्तप्यन्ते तत्र ते जनाः ।\nये गृहीत्वा तदन्नादि भुञ्जते क्षुधिता जनाः ।। ३७६ ।।\n\nउपकुर्वन्तिये वा तानुच्यन्ते ऽभक्ष्यभोजनाः ।\nअन्नं प्राणा मनुष्याणां सर्वमन्ने प्रतिष्ठितम् ।। ३७७ ।।\n\nअन्नं ब्रह्मात्मकं विन्द्याद्विन्द्यादन्नमयीं तनुम् ।\nअन्नं विक्रीणते ये तु प्राणविक्रयिणः स्मृताः ।। ३७८ ।।\n\nतस्मात्सर्वप्रयत्नेन त्यजेत्तत्क्रय विक्रयौ ।\nन कुर्याद्देवता गेहे ऽभ्युदयं श्राद्धभोजनम् ।। ३७९ ।।\n\nकुर्यान्न चापि श्राद्धादीन्विहायापि द्विजाशनम् ।\nतस्मात्सर्वप्रयत्नेन नाश्नीयाद्धरिमन्दिरे ।। ३८० ।।\n\nमुधा संभाषते यस्तु प्रविश्य हरिमन्दिरम् ।\nस निधिं पुरतस्सिद्धं त्यक्त्वा भिक्षति काकिणीम् ।। ३८१ ।।\n\nयस्तु संभाषते व्यर्थं देवालयमुपाश्रितः ।\nसिद्धमन्नं परित्यज्य भिक्षामटति दुर्जनः ।। ३८२ ।।\n\nयन्मुहूर्तं क्षणं वापि परमात्मान चिन्त्यते ।\nसा हानिस्तन्ममहच्छिद्रं सा भ्रान्तिस्सा तु विक्रिया ।। ३८३ ।।\n\nदस्युभिर्मुषितेनेव दग्धेनेव दवाग्निना ।\nव्याधिभिःपीडितेनेव चाकृष्टेनेव मृत्युना ।। ३८४ ।।\n\nभीतेनेवोत्तमर्णेन धर्षितेनेव राजभिः ।\nमग्नेनेव महासिंधौ हतेनेव च वात्यया ।। ३८५ ।।\n\nसंपिष्टेनेव पाषाणैराक्रन्देद्यस्स मुच्यते ।\nसन्त्यनेका प्रदेशाश्च समयाश्च विशेषतः ।। ३८६ ।।\n\nलोकयात्राविनिष्पत्त्यै देहयात्रोपयोगिनः ।\nतस्माद्देवगृहं गत्वा नरो नान्यपरो भवेत् ।। ३८७ ।।\n\nयत्प्रसंगे हरेर्नाम तन्ममहत्त्वं च नाप्यते ।\nस सर्वो ऽपि मुधा प्रोक्तोमिथ्येत्येके वदन्तितम् ।। ३८८ ।।\n\nन हि देवस्य पुरतः क्वचिदप्यनृतं वदेत् ।\nसत्यस्वरूपी भगवान् सत्यं तस्मैन गूहयेत् ।। ३८९ ।।\n\nसत्यमेव परं ब्रह्म सत्यमेव परं तपः ।\nसत्यमेव परो यज्ञस्सत्यमेव परं श्रुतम् ।। ३९० ।।\n\nसत्यं देवेषु जागर्ति सत्यं धर्मतरोः फलम् ।\nतपोयज्ञश्च पुण्यं च देवर्षिपितृपूजनम् ।। ३९१ ।।\n\nआद्यो विधिश्च विद्या च सर्वं सत्ये प्रतिष्ठितम् ।\nसत्यं यज्ञन्तथा वेदास्सत्या देवी सरस्वती ।। ३९२ ।।\n\nव्रतचर्या तथा सत्यमोङ्कारस्सत्यमेव च ।\nसत्येन वायुरावाति सत्येनार्ऽकः प्रकाशते ।। ३९३ ।।\n\nदहत्यग्निश्च सत्येन यायात्सत्येन सद्गतिम् ।\nपर्जन्यो धरणीभागे सत्येनापः प्रवर्षति ।। ३९४ ।।\n\nस्वाध्यायस्सर्ववेदानां सर्वतीर्थावगाहनम् ।\nसत्यं तु वदतो लोके तुलितं स्यान्न संशयः ।। ३९५ ।।\n\nअश्वमेधसहस्रं च सत्यं च तुलया कृतम् ।\nअश्वमेधसहस्रात्तु भारस्सत्ये विशिष्यते ।। ३९६ ।।\n\nसत्येन देवाः प्रीणन्ति पितरो ब्राह्मणास्तथा ।\nसत्यमाहुःपरं धर्मं सत्यमाहुः परं पदम् ।। ३९७ ।।\n\nसत्यमाहुः परं ब्रह्म तस्मात्सत्यं न लोभयेत् ।\nये सत्यनिरतास्सत्यशपथास्सत्यविक्रमाः ।। ३९८ ।।\n\nमहत्मानो मुनिश्रेष्ठास्ते परां सिद्धिमाप्नुवन् ।\nदैवतैस्सह मोदन्ते स्वर्गे सत्यपरायणाः ।। ३९९ ।।\n\nअप्चरोगणसंकीर्णैर्विमानैस्संचरन्ति च ।\nवक्तव्यं च सदा सत्यं न सत्याद्विद्यते परम् ।। ४०० ।।\n\nअगोधे विमले शुद्धे सत्यतीर्थे शुचिह्रदे ।\nस्नातव्यं मनसा युक्तैस्तत्स्नानं परमं स्मृतम् ।। ४०१ ।।\n\nदेवार्थे वा परार्थे वा पुत्रार्थे वा ऽऽत्मने तथा ।\nये ऽनृतं नाभिभाषन्ते ते स्वर्गं यान्तिमानवाः ।। ४०२ ।।\n\nयस्सत्यवादी पुरुषो नानृतं परिभाषते ।\nसंप्राप्य विरजान् लोकानुषित्वा शाश्वतीस्समाः ।। ४०३ ।।\n\nभगवद्भक्तिमुक्तानां जायते श्रीमतां कुले ।\nसाक्षिणस्सन्तिसर्वेते देवता भास्करादयः ।। ४०४ ।।\n\nपरीक्षन्ते च सर्वासु दशासु पुरुषं सदा ।\nन वाच्यमनृतं तस्मात्प्राणैः कण्ठगतैरपि ।। ४०५ ।।\n\nये ऽनृतं ब्रुवते मूढाश्शपथानि च कुर्वते ।\nदेवागारे विशेषेण ते प्रणश्यन्ति सान्वयम् ।। ४०६ ।।\n\nपुनर्जन्मशतं यान्ति कीटडयोनिष्वनेकशः ।\nगीतवादित्रनृत्तादीन् पुण्याख्यानकथाश्च ये ।। ४०७ ।।\n\nलोपयन्त्यथ पारुष्यैर्मन्दिरे मधुविद्विषः ।\nते यान्ति नरकं पापा जायन्ते नीचयोनिषु ।। ४०८ ।।\n\nतथा ते ऽपि दुरात्मानो गार्दभीं योनिमाप्नुयुः ।\nतथान्ते क्रूरा नव जन्मानि पञ्च च ।। ४०९ ।।\n\nअनिबद्धप्रलापान् ये कुर्वते देवमन्दिरे ।\nते ऽपि तित्तिरितां भूत्वा जायन्ते जन्मपञ्चकम् ।। ४१० ।।\n\nदेवभाषां परित्यज्य देशभाषासु यो नरः ।\nस्तुवीत देवतागेहे देवस्याग्रे विशेषतः ।। ४११ ।।\n\nतस्य दोषोमहानाशु नैव पूजाफलं भवेत् ।\nअसाराणि तु शास्त्राणि भूयांसि पृथिवीतले ।। ४१२ ।।\n\nयत्र देवस्य महात्म्यकथनं न प्रपञ्च्यते ।\nतेषु शास्त्रेषु ये जाताश्शास्त्रार्थाश्च विशेषतः ।। ४१३ ।।\n\nवादाश्च प्रतिवादाश्च संस्कारास्सर्व एव हि ।\nचित्रशिल्पा न संदेहो नरस्तेन न मुच्यते ।। ४१४ ।।\n\nसा विद्या या हरिं स्तौति सा क्रिया यत्तदर्चनम् ।\nया न्या यदन्यदखिलं दुष्टोदर्का हि जीविका ।। ४१५ ।।\n\nन हि देवगृहं गत्वा शास्त्रार्थैर्नी रसैर्नरः ।\nमुहूर्तं क्षपयेत्कालं तद्देवस्य विमानना ।। ४१६ ।।\n\nविशालं वाङ्मयं सर्वं सृष्ट्वा स्रष्टा हरिः प्रभुः ।\nतदन्तस्संप्रविश्यैव वाच्यवाचकभेदतः ।। ४१७ ।।\n\nविज्ञानाय मनुष्याणां विज्ञानघनविग्रहः ।\nसदोपकुरुते यस्मात्सर्वे भक्तवराः सदा ।। ४१८ ।।\n\nसर्वा वाचो विमुच्यान्याश्चिन्तयानाश्च सादरम् ।\nतन्महत्त्वकथागन्धदरिद्रं वाचनं तथा ।। ४१९ ।।\n\nपाठनं लेखनाद्यं च नैव कुर्याद्गृहे हरेः ।\nस भवेदक्षरद्रोङी यस्तु कुर्याद्व्यतिक्रमम् ।। ४२० ।।\n\nद्रुह्येत्स वाङ्मयायापि तस्माद्युक्ततरो भवेत् ।\nयस्तु देवगृहं गत्वा रोदिति प्रणयाद्यथा ।। ४२१ ।।\n\nदुःखितः स्तौति वा देवं तत्स्यान्मानसिकं मलम् ।\nनिर्वाणपरमं स्थानं म्लानेन मनसा तु यः ।। ४२२ ।।\n\nसेवते स न जानाति तद्विष्णोः परमं पदम् ।\nनारी वा पुरुषो वापि गत्वा देवगृहं क्वचित् ।। ४२३ ।।\n\nन रोदेत्पातयेन्नाश्रु नैवान्यं रोदयेदपि ।\nयावन्त्यश्रूणि रुदतां पतेयुर्देवमन्दिरे ।। ४२४ ।।\n\nतावन्त्यब्दसहस्राणि ते वसन्ति यमालये ।\nअनुभूय पुनस्तत्र यातनास्तीव्रचोदनाः ।। ४२५ ।।\n\nप्राप्य तित् तिरितां कालं वसिष्यन्ति चिरं भुवि ।\nनैवात्र हिंसां कुर्वीत प्राणिनां दुःखदां क्वचित् ।। ४२६ ।।\n\nअहिंसा वैदिकं कर्म ध्यानमिन्द्रियनिग्रहः ।\nतपो ऽथ गुरुशुश्रूषा धर्मद्वाराष्षडीरिताः ।। ४२७ ।।\n\nअहिंसापाश्रयं धर्मं दान्तो विद्वान् समाचरेत् ।\nत्रीदण्डं सर्वभूतेषु निधाय पुरुषश्शुचिः ।। ४२८ ।।\n\nकामक्रोधौ च संयम्य ततः सिद्धिमवाप्नु ते ।\nअहिंसकानि भूतानि दण्डेन विनिहन्तियः ।। ४२९ ।।\n\nआत्मनस्सुखमन्विच्छन् स प्रेत्य न सुखी भवेत् ।\nआत्मोपमस्तु भूतेषु यो वैभवति पूरुषः ।। ४३० ।।\n\nत्यक्तदण्डो जितक्रोधस्स प्रेत्य सुखमेधते ।\nसर्वभूतात्मभूतस्य सर्वभूतानि पश्यतः ।। ४३१ ।।\n\nमुह्यन्ति मार्गे देवाश्च ह्यपदस्य पदैषिणः ।\nन तत्परस्य संदध्यात्प्रतिकूलं यदात्मनः ।। ४३२ ।।\n\nएष सांग्राहिको धर्मःकामादन्यः प्रवर्तते ।\nप्रख्यापने च दाने च सुखदुःखे प्रियाप्रिये ।। ४३३ ।।\n\nआत्मौवम्येन पुरुषः प्रमाणमधिगच्छति ।\nऋषयो ब्राह्मणा देवाः प्रशंसन्ति विशेषतः ।। ४३४ ।।\n\nअहिंसालक्षणं धर्मं वेदप्रामाण्यदर्णनात् ।\nकर्मणा न नरः कुर्वन् हिंसां जातु विचक्षणः, ।। ४३५ ।।\n\nवाचा च मनसा चैव ततो दुःखात्प्रमुच्यते ।\nचतुर्विधेयं निर्दिष्टा ह्यहिंसा ब्रह्मवादिभिः ।। ४३६ ।।\n\nएकैकतो ऽपि विभ्रष्टा न भवेन्नात्र संशयः ।\nयथा सर्वश्चतुष्पाद्वै त्रिभिः पादैर्न तिष्ठति ।। ४३७ ।।\n\nतथैवेयं विशेषेण कारणैः प्रोच्यते त्रिभिः ।\nयथा नागपदे ऽन्यानि पदानि पदगामिनाम् ।। ४३८ ।।\n\nसर्वाण्येवापिधीयन्ते पदजातानि कैञ्जरे ।\nएवं लोकेष्वहिंसा तु निर्दिष्टाधर्मतः पुरा ।। ४३९ ।।\n\nन ह्यतस्सदृशं किञ्चिदिहलोके परत्र च ।\nयत्सर्वेष्विह भूतेषु दयाहिंसात्मिका तु या ।। ४४० ।।\n\nन भयं विद्यते जातु नरस्येह दयावतः ।\nदयावतामिमे लोकाः परत्रापि तपस्विनाम् ।। ४४१ ।।\n\nअभयं सर्वभूतेभ्यो यो ददाति दयापरः ।\nअभयं सर्वभूतानि ददतीति जगौ श्रुतिः ।। ४४२ ।।\n\nक्षतं च पतितं चैव स्खलितं क्लिन्नमाहतम् ।\nसर्वभूतानि रक्षन्ति समेषु विषमेषु च ।। ४४३ ।।\n\nनैनं व्यालमृगा घ्नन्ति न पिशाचा न राक्षसाः ।\nमुच्यते भयकालेषु मोक्षयेद्यो भये परान् ।। ४४४ ।।\n\nप्राणदानात्परं दानं न भूतं न भविष्यति ।\nन ह्यात्मनः प्रियकरं किं चिदस्तीह निश्चितम् ।। ४४५ ।।\n\nअनिष्टं सर्वभूतानां मरणं नाम कथ्यते ।\nमृत्युकाले हि भूतानां सद्यो जायेत वेपथुः ।। ४४६ ।।\n\nव्याधिजन्मजरादुःखैर्नित्यं संसारसागरे ।\nजन्तवः परिवर्तन्ते मरणादुद्विजन्ति च ।। ४४७ ।।\n\nगर्भवासेषु पच्यन्ते क्षाराम्लकटुकै रसैः ।\nमूत्रस्वेदपुरीषाणां परुषैर्भृशदारुणैः ।। ४४८ ।।\n\nजाताश्चाप्यवशास्तत्र छिद्यमानाः पुनः पुनः ।\nहन्यमानाश्च दृश्यन्ते विवशा घातुका नराः ।। ४४९ ।।\n\nकुंभीपाकेच पच्यन्तेतां तां योनिमुपागताः ।\nआक्रम्य मार्यमाणाश्च त्रास्यन्त्यन्ये पुनः पुनः ।। ४५० ।।\n\nनात्मनो ऽस्ति प्रियतमः पृथिवीमनुसृत्य ह ।\nतस्मात्राणेषु सर्वेषु दयावानात्मवान् भवेत् ।। ४५१ ।।\n\nयेन येन शरीरण यद्यत्कर्मकरोति यः ।\nतेन तेन शरीरण तत्तत्फलमुपाश्नुते ।। ४५२ ।।\n\nअहिंसा परमो धर्मस्तथाहिंसा परो दमः ।\nअहिंसा परमं दानमहिंसा परमं तपः ।। ४५३ ।।\n\nअहिंसा परमो यज्ञस्तथाहिंसा परं फलम् ।\nअहिंसा परमं मित्रमहिंसा परमं सुखम् ।। ४५४ ।।\n\nसर्वयज्ञेषु वा दानं सर्वतीर्थेषु वा प्लुतम् ।\nसर्वदानफलं वापि नैतत्तुल्यमहिंसया ।। ४५५ ।।\n\nअहिंस्रस्य तपो ऽक्षय्यमहिंस्रो जयते सदा ।\nअहिंस्रस्सर्वभूतानां यथा माता यथा पिता ।। ४५६ ।।\n\nतस्मादहिंस्रस्सततमुपवास व्रतं चरेत् ।\nफलमङ्गिरसाप्रोक्तमुपवासस्य विस्तरात् ।। ४५७ ।।\n\nत्रिरात्रं पञ्चरात्रं वा सप्तरात्रमथापि वा ।\nधान्यान्यपि न हिंसेत यस्स भूयादहिंसकः ।। ४५८ ।।\n\nनाश्नाति यावतो जीवस्तावत्पुण्येन यज्यते ।\nआहारस्य वियोगेन शरीरं परितप्यते ।। ४५९ ।।\n\nतप्यमाने शरीरे तु शरीरे चेन्द्रियाणि तु ।\nतिष्ठन्ति स्ववशे तस्य नृपाणामिव किङ्कराः ।। ४६० ।।\n\nनिरुणद्धीन्द्रियाण्येव स सुखी स विचक्षणः ।\nइन्द्रियाणां निरोधेन दानेन च दमेन च ।। ४६१ ।।\n\nनरस्सर्वमवाप्नोति मनसा यद्यदिच्छति ।\nएवं मूलमहिंसाया उपवासः प्रकीर्तितः ।। ४६२ ।।\n\nकामान्यान्यान्नरो भक्त्या मनसेच्छति माधवात् ।\nव्रतोपवासनात्प्रीतस्तान् प्रयच्छत्यसौ हरिः ।। ४६३ ।।\n\nमासे मासे तथैकस्मिन्नेकस्मिन्नियतं चरेत् ।। ४६४ ।।\n\nउपवासव्रतमिदं तस्यानन्तं फलं भवेत् ।\nएकादश्यां निराहारस्संपूज्य हरिमव्ययम् ।। ४६५ ।।\n\nतत्पादसलिलं तद्वत्तुलसीं च तदर्पितामा ।\nपीत्वा च भक्षयित्वा च उपवासव्रतं चरेत् ।। ४६६ ।।\n\nउपवासदिने यस्तु तीर्धं श्रीतुलसीयुतम् ।\nन प्राश्नीयाद्विमूढात्मा रौरवं नरकं व्रजेत् ।। ४६७ ।।\n\nन हि देवगृहं गत्वा विवदेत नरः क्वचित् ।\nन तत् स्थानं विवादस्य तस्मात्तं दूरत स्त्यजेत् ।। ४६८ ।।\n\nमनो ऽनवस्थितं यस्य स नालं पूजितं हरिम् ।\nयस्यैव निर्मलं चित्तं सोर्ऽहस्सर्वेषु कर्मसु ।। ४६९ ।।\n\nरागाद्यपेतं हृदयं वागदुष्टानृतादिना ।\nहिंसादिरहितः कायः केशवाराधने त्रयम् ।। ४७० ।।\n\nरागादिदूषिते चित्तं नास्पदं कुरुते हरिः ।\nन बध्नाति पदं हंसः कदाचित्कर्दमांभसि ।। ४७१ ।।\n\nन योग्या माधवं स्तोतुं वाग्दुष्टा चानृतादिना ।\nतमसो नाशनायालं मेघच्छन्नोन चन्द्रयाः ।। ४७२ ।।\n\nहिंसादिदूषितः कायः प्रभवेन्नार्चने हरेः ।\nजनचित्तप्रसादाय यथा काशस्तमोवृतः ।। ४७३ ।।\n\nमनोदोषविहीनानां न दोषस्स्यात्कथं च न ।\nअन्यथालिङ्ग्यते कान्ता स्नेहेन दुहितान्यथा ।। ४७४ ।।\n\nयतेश्च कामुकानां च योषिद्रूबे ऽन्यथा मतिः ।\nअशिक्षयैव मनसः प्रायो लोकश्च वञ्च्यते ।। ४७५ ।।\n\nलालेत्युद्विजते लोको वक्त्रासव इति स्पृहा ।\nविशुद्धैः करणैस्तस्माद्व्रजेद्देवगृहं नरः ।। ४७६ ।।\n\nविवादः क्रोधजो यस्मात्तस्मात्तं परिवर्जयेत् ।\nक्रुद्धः पापं न कुर्यात्कः क्रुद्धो हन्याद्गुरूनपि ।। ४७७ ।।\n\nक्रुद्धः परुषया वाचा नरस्साधूनधिक्षिपेत् ।\nसाधुसज्जनसन्तापः साधूनां च विमानना ।। ४७८ ।।\n\nदहत्यासप्तमं तस्य कुलं नात्र विचारणा ।\nवाच्यावाच्यं प्रकुपितो न विचानाति कर्हि चित् ।। ४७९ ।।\n\nनाकार्यमस्ते क्रुद्धस्य नावाच्यं विद्यते क्वचित् ।\nयस्समुत्पतितं क्रोधं क्षमया तु निरस्यति ।। ४८० ।।\n\nयथोरगस्त्वचं जीर्णां स वै पुरुष उच्यते ।\nते मान्याःपुरुषश्रेष्ठाः क्षमया क्रोधमुद्धितम् ।। ४८१ ।।\n\nनिर्वापयन्ते ये नित्यं दीप्तमग्निमिवांभसा ।\nपरापवादं न ब्रूयान्नाप्रियं च कदा चन ।। ४८२ ।।\n\nन मन्युः कश्चिदुत्पाद्यो महतां देवसन्निधौ ।\nस्वयं दत्तावधानस्तु देवकार्ये विशेषतः ।। ४८३ ।।\n\nमन्येत भगवत्सर्गे स्वात्मानं चाप्यकिञ्चनम् ।\nस एव भगवान् देवस्सर्वज्ञः सर्वशक्तियुक् ।। ४८४ ।।\n\nसर्वेशस्सर्ववित्सर्वोनिग्रहानुग्रहे रतः ।\nतस्मान्नान्यस्य जात्वस्ति शक्तिः क्रोधप्रसादयोः ।। ४८५ ।।\n\nइति संचिन्त्य भूयो ऽपि सर्वेष्वपि च जन्तुषु ।\nभगवत्सन्निधौ स्थित्वा आनृशंस्यं प्रयोजयेत् ।। ४८६ ।।\n\nयद्यद्भावि भवद्भूतं विद्यात्तत्तस्य चेष्ठितम् ।\nयद्यहङ्कारमाश्रित्य स्वातन्त्षमदमोहितः ।। ४८७ ।।\n\nनिग्रहे ऽनुग्रहे वापि शक्तिं स्वस्यावबोधयेत् ।\nस याति नरकं घोरं न दैवं तस्य मृष्यति ।। ४८८ ।।\n\nतथा स्त्रीणां विशेषण त्याज्या स्यादतिसंगतिः ।\nदेवतामन्दिरं प्राप्य कालेष्वन्येषु वा तथा ।। ४८९ ।।\n\nआयुर्यशस्तपोहानिः पुंसां स्त्रीष्वतिसंगिनाम् ।\nपुरुषेष्वतिसक्तानां तुल्या सा योषितामपि ।। ४९० ।।\n\nकुलीना रूपवत्यश्च नाथवत्यश्च योषितः ।\nमर्यादासु स तिष्ठन्ति स दोषः स्त्रीषु गर्हितः ।। ४९१ ।।\n\nन स्त्रीभ्यः परमन्यद्वै पापीयस्तरमस्ति वै ।\nस्त्रियो हि मूलं दोषाणां सर्वेषां नात्र संशयः ।। ४९२ ।।\n\nसमाज्ञातानृद्धिमतः प्रतिरूपान् व शेस्थितान् ।\nपतीनन्तरमासाद्य नालं नार्यः परीक्षितुम् ।। ४९३ ।।\n\nअसद्धर्मस्त्वयं स्त्रीणां प्रायेण हि भवेद्भुवि ।\nपापीयसो नरान् यद्वै त्यक्तलज्जा भजन्तिताः ।। ४९४ ।।\n\nस्त्रीयं हि यः प्रार्थयते सन्निकर्षं च गच्छतिर् ।\nइषच्च कुरुते सेवां तमेवेच्छन्ति योषितः ।। ४९५ ।।\n\nअनर्थित्वान्मनुष्याणां भयात्परिजनस्य च ।\nमर्यादायाममर्यादाः स्त्रीयस्तिष्ठन्ति भर्तृषु ।। ४९६ ।।\n\nनासां कश्चिदगम्यो ऽस्तिनासां वयसि संस्थितिः ।\nरूपवन्तं विरूपं वा पुमानित्येव भुञ्जते ।। ४९७ ।।\n\nन भयान्नाप्यनुक्रोश्नान्नार्ऽथहेतोः कथं च न ।\nन ज्ञातिकुलसंबन्धात् त्स्रियस्तिष्ठन्ति भर्तृषु ।। ४९८ ।।\n\nयौवने वर्तमानानां मृष्टाभरणवाससाम् ।\nनारीणां स्वैरवृत्तीनां स्पृहयन्ति कुलस्त्रीयः ।। ४९९ ।।\n\nयाश्च शस्वद्बहुमता रक्ष्यन्ते दयिताःस्त्रीयः ।\nअपि ताः संप्रसज्जन्ते कुब्जान्धजूवामनैः ।। ५०० ।।\n\nपङ्गुष्वन्येषु कुष्ठेषु ये चान्ये कुत्सिता नराः ।\nस्त्रीणामगम्यो लोके ऽस्मिन्नास्ति कश्छिदिहोद्यते ।। ५०१ ।।\n\nयदि पुंसां गतिस्तत्र कथं चिन्नोपपद्यते ।\nअप्यन्योन्यं प्रवर्तन्तेन हि तिष्ठन्ति भर्तृषु ।। ५०२ ।।\n\nदुष्ठाचाराः पापरता असत्या मायया वृताः ।\nअदृष्टबुद्धिबहुलाः प्रायेणेत्यवधार्यते ।। ५०३ ।।\n\nअलाभात्पुरुषाणां हि भयात्परिजनस्य च ।\nवधबन्धभयाच्चापि स्वयं गुप्ता भवन्ति ताः ।। ५०४ ।।\n\nचलस्वभावा दुस्सेव्या दुर्ग्राह्या भावतस्तथा ।\nप्राजस्य पुरुषस्येव यथा भावास् तथा स्त्रीयः ।। ५०५ ।।\n\nनाग्निस्तृप्यति काष्ठानां नापगानां महोदधिः ।\nनान्तकस्सर्वभूतानां न पुंसां वामलोचनाः ।। ५०६ ।।\n\nरहस्यमिदमन्यच्च विज्ञेयं सर्वयोषिताम् ।\nदृष्ट्वैव पुरुषं ह्यन्यं योनिः प्रक्लिद्यते स्त्रियाः ।। ५०७ ।।\n\nकामानामपि दातारं कर्तारं मानसान्त्वयोः ।\nरक्षितारं न मृष्यन्ति स्वभर्तारमसत् स्त्रियः ।। ५०८ ।।\n\nन कामभोगान् विपुलान् नालङ्कारार्थ संचयान् ।\nतथैव बहुमन्यन्ते यथा रत्यामनुग्रहम् ।। ५०९ ।।\n\nअन्तकः शमनो मृत्युः पातालं बडबामुखम् ।\nक्षुरधारा विषः सर्पो वह्निरित्येकतः स्त्रियः ।। ५१० ।।\n\nएता हि स्वीयमायाभिर्वञ्चयन्तीह मानवान् ।\nन चासां मुच्यते कश्चित्पुरुषो हस्तमागतः ।। ५११ ।।\n\nगावो नवतृणानीव गृह्णन्त्येता नवं नवम् ।\nशंबरस्य च या माया या माया नमुचेरपि ।। ५१२ ।।\n\nबलेः कुंभीनसेश्चैव तास्सर्वायोषितो विदुः ।\nहसन्तं प्रहसन्त्येता रुदन्तं प्ररुदन्ति च ।। ५१३ ।।\n\nअप्रियं प्रियवाक्यैश्च गृह्णते कालयोगतः ।\nयदि जिह्मा सहस्रं स्याज्जीवेच्च शरदां शतम् ।। ५१४ ।।\n\nअनन्यकर्मा स्त्रीदोषाननुक्त्वा निधनं व्रजेत् ।\nउशना वेद यच्छास्त्रं यच्च वेद बृहस्पतिः ।। ५१५ ।।\n\nस्त्रीबुद्ध्या न विशिष्येत सुरक्ष्या न भवन्तिताः ।\nअनृतं सत्यमित्याहुस्सत्यं चापि तथानृतम् ।। ५१६ ।।\n\nइति यास्ताः कथं रक्ष्याः पुरुषैर्दुर्भराः स्त्रियः ।\nसंपूज्यमानाः पुरुषैर्विकुर्वन्ति मनो नृषु ।। ५१७ ।।\n\nअपास्ताश्च तथा सद्यो विकुर्वन्ति मनः स्त्रियः ।\nन च स्त्रीणां क्रियाः काश्चिदिति धर्मो व्यवस्थितः ।। ५१८ ।।\n\nनिरिन्द्रिया ह्यशास्त्राश्च स्त्रीयो ऽनृतमिति श्रुतिः ।\nशय्यासनमलङ्कारमन्न पानमनार्यताम् ।। ५१९ ।।\n\nदुर्वागर्भवं रतिं चैव ददौ स्त्रीभ्यः प्रजापतिः ।\nन तासां रक्षणं शक्यं कर्तुं पुंसां कथं चन ।। ५२० ।।\n\nअपि विश्वकृता चैव कुतस्तु पुरुषैरिह ।\nवाचा च वधबन्धैर्वा क्लेशैर्वा विविधैस्तथा ।। ५२१ ।।\n\nन शक्या रक्षितां नार्यस्ता हि नित्यमसंयताः ।\nअविद्वांसमलंलोके विद्वांसमपि वा पुनः ।। ५२२ ।।\n\nप्रमदाह्युत्पथं नेतुं कामक्रोधवशानुगम् ।\nनातः परं हि नारीणां विद्यते च कदा चन ।। ५२३ ।।\n\nयथा पुरुष संसर्गः परमेतत्फलं विदुः ।\nआत्मच्छन्देन वर्तन्ते नार्यो मन्मथचोदिताः ।। ५२४ ।।\n\nन च दह्यन्ति गच्छन्त्यः सुतप्तैरपि पांसुभिः ।\nनानिलो ऽग्निर्न वरुणो न चान्ये त्रिदशान्तथा ।। ५२५ ।।\n\nप्रियाः स्त्रीणां यथा कामो रतिशीला हि योषितः ।\nसहस्रेकिल नारीणां प्राप्येतैका कदा चन ।। ५२६ ।।\n\nतथा शतसहस्रेषु यदि काचित्पतिव्रता ।\nनैता जानन्ति पितरं न कुलं न च मातरम् ।। ५२७ ।।\n\nन भ्रातॄन्न च भर्तारं न च पुत्रान् न देवरान् ।\nलीलायन्त्यः कुलं घ्नन्ति कूलानीव सरिद्वराः ।। ५२८ ।।\n\nस्त्रीष्वायाससमेतस्य ये पुंसश्शक्रबिन्दवः ।\nन ते सुखाय मन्तव्याः स्वेदजा इव बिन्दवः ।। ५२९ ।।\n\nकृमिभिस्तुद्यमानस्य कुष्ठिनः पामनस्य वा ।\nकण्डूयनाग्नितापाभ्यां यत्सुखं स्त्रीषु तद्विदुः ।। ५३० ।।\n\nयादृशं विद्यते सौख्यं कण्डूपूयविनिर्गमे ।\nतादृशं स्त्रीषु विज्ञेयं नाधिकं तासु विद्यते ।। ५३१ ।।\n\nग्रन्थेस्तु वेदना यद्वत् स्फुटितस्य निवर्तने ।\nतद्वत् स्त्रीष्वपि विज्ञेयं न सौख्यं परमार्थतः ।। ५३२ ।।\n\nवर्चोमूत्रविसर्गात्तु सुखं भवति यादृशम् ।\nतादृशं स्त्रीषु विज्ञेयं नाधिकं तासु विद्यते ।। ५३३ ।।\n\nन चाणुमात्रमप्येवे सुखमस्ति विचारतः ।\nतथा देवोत्सवादीनां सेवा तासां निषिध्यते ।। ५३४ ।।\n\nन हि स्वतन्त्रतो योषिज्जातु गच्छेत् स्थलान्तरम् ।\nन हि निर्मिमते वृद्धा लीलया देवमन्दिरान् ।। ५३५ ।।\n\nकामुकानां विलासार्थं तस्माद्युक्ततरो भवेत् ।\nअनुगच्छेत्पिता भ्राता भर्ता पुत्रो ऽथ वा यदि ।। ५३६ ।।\n\nतदा देवगृहं यायान्नान्यथा जातु कामिनी ।\nध्यायतो विषयान् पुंसस्संगस्तेषूपजायते ।। ५३७ ।।\n\nसंगात्संजायते कामः कामात्क्रोधो ऽभिजायते ।\nक्रोधाद्भवति सम्मोहस्सम्मोहात्स्मृतिविभ्रमः ।। ५३८ ।।\n\nस्मृतिभ्रंशाद्बुद्धिनाशो बुद्धिनाशात्प्रणश्यति ।\nबलवानिन्द्रियग्रामो विद्वांसमपिकर्षति ।। ५३९ ।।\n\nतस्मात् स्त्रीया भवेद्विद्वान्नातिसक्तः कथं चन ।\nतस्मात् स्त्रीषु न कर्तव्यः प्रसंगो देवताकृहे ।। ५४० ।।\n\nतथैव परदारेभ्यो मनः प्रहिणुयान्न च ।\nपरदारा न गन्तव्या नरैरृद्धिमभीप्सुभिः ।। ५४१ ।।\n\nन हीदृशमनायुष्यं लोके किं चन विद्यते ।\nयादृशं पुरुषस्येह परदारनिषेवनम् ।। ५४२ ।।\n\nतादृशं विद्यते किञ्चि दनायुष्यं नृणामिह ।\nयावन्तो रोमकूपाः स्युः स्त्रीणां गात्रेषु निर्मिताः ।। ५४३ ।।\n\nतावद्वर्षसहस्राणि नरकं पर्युपासते ।\nअतिसंगं त्यजेत्तस्माद्योषितां देवमन्दिरे ।। ५४४ ।।\n\nयैरसभ्यः पदैरर्थः पदेनैकेन वा तथा ।\nगम्यते कथनं तादृगश्लीलं परिवर्जयेत् ।। ५४५ ।।\n\nअश्लीलकथनाच्चैव भवेदुद्वेजनं नृणाम् ।\nभक्तानां भगवद्गेहे भवेच्चित्तमथाविलम् ।। ५४६ ।।\n\nनिवर्तेत मनस्तत्र निविष्टं परमात्मनि ।\nतस्मादश्लीलमाभाष्ट नरः पापपरो भवेत् ।। ५४७ ।।\n\nस तु चण्डालतां प्राप्य जायते जन्मनां शतम् ।\nअर्तोन प्रविशेद्गेहं देवस्य परमात्मनः ।। ५४८ ।।\n\nवायुभूते शरीरे ऽस्मिन् वायुसंचारकर्मणि ।\nमलवायुविसर्गस्तु देवगेहे विशेषतः ।। ५४९ ।।\n\nपातयेत्पुरुषं सत्यमपि वेदान्तपारगम् ।\nतस्मादपानगन्धस्य विसर्गं नैव चाचरेत् ।। ५५० ।।\n\nअथ वायुनिरोधेतु व्याधिकोपो भविष्यति ।\nतस्माद्वायुविसर्गं तु कुर्यादेवाविचारयन् ।। ५५१ ।।\n\nइति देवगृहं गन्तुं व्याधितो नैव चार्हति ।\nतथा कुष्ठी विशेषेण पापरोगार्दितास्समे ।। ५५२ ।।\n\nउद्वीक्षितुं च देवेशं मन्दिरे मधुसूदनम् ।\nअर्चितुं सेवितुं चापि दातुं द्रव्यचयं तथा ।। ५५३ ।।\n\nनार्हन्तियस्मात्तत्सक्तं पापं सांक्रामिकं भवेत् ।\nयद्यन्यथा भवेत्सद्यस्स पापी संप्रजायते ।। ५५४ ।।\n\nजन्मानि नव पञ्चापि जायते मलभुक् कृमिः ।\nयदा विशेद्गृहं विष्णोस्सेवार्धं मधुविद्विषः ।। ५५५ ।।\n\nकृत्वोपवीतवत्सम्यगुत्तरीयं मनोहरम् ।\nसेवेत देवदेवशमुपवीतः सदा शुचिः ।। ५५६ ।।\n\nकञ्चुकेनावृताङ्गस्तु न गच्छेद्धरिमन्दिरम् ।\nनैवाभिवादनं कुर्यान्नाभिवाद्यः स उच्चते ।। ५५७ ।।\n\nउष्णीषी न च सेवेत नैव पाणौ धृतायुधः ।\nवस्त्रेणाच्छाद्य देहन्तुकम्बलेनेतरेण वा ।। ५५८ ।।\n\nयोगच्छेद्वैष्णवं धाम यो वापि प्रणमेद्धरिम् ।\nश्वित्री संजायते मूढो नवजन्मानि पञ्च च ।। ५५९ ।।\n\nक्षौमादिभिर्वा संवीतो यो नरःप्रणमेद्धरिम् ।\nचण्डालयोनितां याति नव जन्मानि पञ्च च ।। ५६० ।।\n\nन जातु त्वमितब्रूयादापन्नोपि महत्तरम् ।\nत्वङ्कारो वा वधो वेति विद्वत्सु न निशिष्यते ।। ५६१ ।।\n\nपरनिन्दा परस्यैव पुंसो निन्दा भविष्यति ।\nपरनिन्दा च शास्त्रस्य परस्य तु विनिन्दनम् ।। ५६२ ।।\n\nपरनिन्दा भवेत्क्रोधात्क्रोधात्सद्यो विनश्यति ।\nनिन्दया वै परेषां तु निन्दितास्ते पुनस्स्मृताः ।। ५६३ ।।\n\nतस्मान्निदां परेषां तुदेवाग्रे परिवर्जयेत् ।\nतथा परस्तुतिं चैव विधिना संत्यजेन्नरः ।। ५६४ ।।\n\nपरः परात्मा पुरुषः पुराणः प्रोच्यते तु यः ।\nतदग्रे ऽन्यस्य देवस्य न स्तुतिं स्तावयेन्नरः ।। ५६५ ।।\n\nयस्तु सर्वेश्वरादन्यमधिकं तस्य चाग्रतः ।\nपूजयेद्यदि मन्येत पूजार्हं वास नश्यति ।। ५६६ ।।\n\nसर्वं जगच्च तस्यैव स्वरूपं परमात्मनः ।\nतथापि तत्तद्रूषेण तारतम्यजुषा पुनः ।। ५६७ ।।\n\nपूज्यते भगवान् भक्तैस्तत्र शास्त्रोदिता गतिः ।\nतस्माद्देवेश्वरादन्यद्यत्किञ्चित्थ्साणु जङ्गमम् ।। ५६८ ।।\n\nपूजार्हं विद्यते वस्तु तद्धामनि विशेषतः ।\nतस्मात्पूजां स्तुतिं चान्यामितरेषामसंशयम् ।। ५६९ ।।\n\nत्यजेद्देवगृहे यस्तु सुखं मन्येत जीवितुम् ।\nशक्तौ सत्यां विशेषेण यस्तुलोभादिना नरः ।। ५७० ।।\n\nगौणैरर्चयते विष्णमुपचारैरुदीरितैः ।\nन तस्य विद्यते पुण्यं स तूच्छास्त्रं व्रवर्तते ।। ५७१ ।।\n\nयावता कीर्त्यतेशास्त्रे फलमाढ्यदरिद्रयोः ।\nतत्तच्छक्त्यर्पितैरेव यथार्हं च धनादिकैः ।। ५७२ ।।\n\nयथा तुष्यतिदेवेशो मुक्ताहारेण भूभुजाम् ।\nतथैव तुलसीदाम्ना दुर्विधस्यापि तुष्यति ।। ५७३ ।।\n\nतस्मात्कुर्वीत यत्नेन शक्तिलोभं न जातु चित् ।\nअन्यथा यदि कुर्वाणः फलं नैव प्रपद्यते ।। ५७४ ।।\n\nप्रेत्य मार्जारतां प्राप्य जायते जन्मपञ्चकम् ।\nविषं प्राश्नाति सम्मूढो यस्स्वस्मै पचते नरः ।। ५७५ ।।\n\nयो ऽद्यादन्नं कणं वापि यद्विष्णोरनिवेदितम् ।\nस भवेद्ब्रह्महाभूयः स भुङ्क्तेपूयशोणितम् ।। ५७६ ।।\n\nयत्पिबेच्च यदश्नीयात् यच्चजिघ्रेच्च धारयेत् ।\nअनुलिंपेच्च यत्तत्तन्निवेद्याग्रे मधुद्विषे ।। ५७७ ।।\n\nतन्निवेदितशेषं तु भुञ्जीयाद्वोपयोजयेत् ।\nविष्णोर्निवेदितं यस्तु न भुङ्क्ते मनुजाधमः ।। ५७८ ।।\n\nकल्पकोटिशतेनापि निष्कृतिर्नास्य विद्यते ।\nनिवेदितं तु यद्विष्णोर्भक्तेभ्यस्तस्य दापनात् ।। ५७९ ।।\n\nप्रीयत् भगवान् देवस्तत्परस्तु भवेन्नरः ।\nनिवेदितं यदि ब्रूयादुच्छिष्टमिति मन्दधीः ।। ५८० ।।\n\nस तु दुर्गतिमासाद्य विन्दते यमयातनाः ।\nविभूतिं समुपाश्रित्य यस्यानन्तस्य शाश्वतम् ।। ५८१ ।।\n\nसमृद्धा धरणी सेयं सशैलवनकानना ।\nया च भूयांसि लोके ऽस्मिन्नुत्पादयति सन्ततम् ।। ५८२ ।।\n\nओषधीर्निखिला स्तद्वत्पुष्पाणि च फलानि च ।\nतस्यानृण्यस्यहेतोर्वैय तेत विधिना नरः ।। ५८३ ।।\n\nयस्तु नार्ऽपयते विष्णोस्तत्तत्कालोद्भवानि तु ।\nसस्यानि चौषधीस्तद्वत्फलानि कुसुमानि च ।। ५८४ ।।\n\nसंभृतानि यथाशक्ति सभवेद्ब्रह्मह् नरः ।\nनवानि काले जातानि सस्यादीनि विशेषतः ।। ५८५ ।।\n\nध्यायन्ति देवदेवेशमभिगन्तुं यतन्ति च ।\nकदर्थयन्तोये मूढास्तेषामभ्यर्थनं परम् ।। ५८६ ।।\n\nऔदासीन्येन तिष्ठन्ति स्वयं वाप्युपयुञ्जते ।\nतेयान्तिनरकान् घोरान् कृतघ्ना यान्तियान् बहून् ।। ५८७ ।।\n\nशपन्त्यौषधयस्सर्वास्तस्माद्भक्त्या विशेषतः ।\nनवं सस्यं फलं पुष्पं दधिक्षीरं घृतं मधु ।। ५८८ ।।\n\nयदर्हमर्पणे सर्वमग्रे तस्मै समर्पयेत् ।\nलोभान्मोहादथाज्ञानाद्य उच्छिष्टं निवेदयेत् ।। ५८९ ।।\n\nदेवेशाय विशेषेण स भवेत्पातकी नरः ।\nउच्छिष्ट मन्यदेवस्य यो देवाय निवेदयेत् ।। ५९० ।।\n\nसो ऽपि चण्डालतां प्राप्य नश्येदेव न संशयः ।\nनिवेदितं तु देवस्य य उच्छिष्टेन योजयेत् ।। ५९१ ।।\n\nदेवानामित रेषां वा मनुष्याणामथापि वा ।\nस पापी जन्मसाहस्रं श्वानयोनिषु जायते ।। ५९२ ।।\n\nन हि देवगृहं गत्वा पृष्टी कृत्यासनं चरेत् ।\nदेवाभिमुख एव स्याद्भक्तस्सर्वात्मनानरः ।। ५९३ ।।\n\nन पृष्ठं दर्शयेज्जातु देवाग्रे हितचिन्तकः ।\nपार्श्वतस्तु चरन्नेव निवर्तेतालयं प्रति ।। ५९४ ।।\n\nनैवान्यं प्रणमेज्जातु प्रविश्य हरिमन्दिरम् ।\nस हि सर्वेश्वर श्शेषी यस्तत्रास्ते रमाधवः ।। ५९५ ।।\n\nपूजार्हश्च प्रणामार्हः पूजार्हस्तत्र नेतरः ।\nयस्तथा प्रणमेन्मूढस्स याति नरकायुतम् ।। ५९६ ।।\n\nचण्डालयोनिमासाद्य भजते यातना मुहुः ।\nयस्तु देवगृहं प्राप्तान् वैष्णवान् भगवत्प्रियान् ।। ५९७ ।।\n\nआचार्यमृत्विजश्चाथ पूजकान् परिचारकान् ।\nनार्ऽचयेन्मौनमास्थाय स विनश्यति सान्वयः ।। ५९८ ।।\n\nयदिष्टं याजकेभ्यस्स्यात्पूरणायेव तस्यतु ।\nभक्ताः परिचरेयुश्च विशेषाद्ग्रामवासिनः ।। ५९९ ।।\n\nअन्यथा चेन्मदोषस्सर्वेषां च विपचद्भवेत् ।\nअत्मानं यो विशेषेणस्तौत्यहङ्कार भाविदः ।। ६०० ।।\n\nअनादृत्य गुरून् दैवमनिबद्धं च संपदेत् ।\nअवलीप्तोन जानाति दोषमात्मनि संगतम् ।। ६०१ ।।\n\nकुलविद्यातपस्सम्पत्प्रमुखैर्गर्विते नरः ।\nन सुखं न च सौभाग्यं येनात्मान्तूयते स्वयम् ।। ६०२ ।।\n\nतस्मादात्मस्तुतिं कृत्वा नरः पतति निश्चयम् ।\nततो जन्मशतं प्राप्य मृगयोनौ विशेषतः ।। ६०३ ।।\n\nजायते म्रियते ऽभीक्ष्णं तस्य पापं महद्भवेत् ।\nयस्देवगृहं गत्वा वाञ्छत्यपचितिं जनः ।। ६०४ ।।\n\nस तु तित् तिरितां याति नवजन्मानि पञ्च च ।\nदेवेशस्यतु सेवार्थं वर्णानामानुपूर्व्यशः ।। ६०५ ।।\n\nअधिकारः समाख्यातस्तत्क्रमं न विमानयेत् ।\nविशन्ति गर्भगेहेतु ये वैखानससूत्रिणः ।। ६०६ ।।\n\nगर्भागारे प्रवेष्टव्यो न ह्यवैखानसः क्वचित् ।\nअन्तराले तथा येषां स्थानं तत्तु प्रवक्ष्यते ।। ६०७ ।।\n\nअन्ये द्विजाश्च तिष्ठन्ति यथा स्यादाश्रमक्रमः ।\nते द्विजास्तत् स्त्रीयश्चापि सेवन्ते तत्र संगताः ।। ६०८ ।।\n\nक्षत्रजाता विशेषण स्थित्वा चैवार्ऽधमण्डपे ।\nदेवेशमभिसेवन्ते तदीया याश्च योषितः ।। ६०९ ।।\n\nसंगताश्शूद्रजाताश्च प्रतिलोमभवाश्चये ।\nमहामण्डपमास्थाय सेवन्ते पुरुषोत्तमम् ।। ६१० ।।\n\nअनुलोमभुवश्चैवये चान्ये म्लेच्छजातयः ।\nगोपुराद्बाह्यतः स्थित्वा सेवन्ते मन्दिरं हरेः ।। ६११ ।।\n\nतारतम्यमिदं ज्ञात्वा सेवेत सततं हरिम् ।\nदेवतानिन्दनं कुर्याद्यस्स पापीन मुच्यते ।। ६१२ ।।\n\nअन्यदेवसमं यस्तु मन्यते पुरुषोत्तमम् ।\nचण्डालयोनितामेति नव जन्मानि पञ्च च ।। ६१३ ।।\n\nअपह्नुत्य पुनर्देवां स्तद्द्रव्यादि हरेत्तु यः ।\nस भवेद्देवहा सत्यं जायते श्वादियोनिषु, ।। ६१४ ।।\n\nतिरस्कृत्य तथा देवान् भगवच्छास्त्रमेव च ।\nकर्माणि स्वेच्छया कुर्यात्सो ऽपि स्याद्देवहा नरः ।। ६१५ ।।\n\nकथायां कथ्यमानायां देवस्य मधुविद्विषः ।\nअनादृत्य च ये यान्ति ते नराः पापकारिणः ।। ६१६ ।।\n\nतोयहीने ऽतिरौद्रे च वने वै शून्यवृक्षताम् ।\nजायन्ते सप्तजन्मानि ततश्चण्डालतां ययुः ।। ६१७ ।।\n\nदेवेषु गोषु विप्रेषु देवागारेषु चैव हि ।\nवहेन्नैवाधिपत्यं यन्नासावृद्धिमवाप्नुयात् ।। ६१८ ।।\n\nदोषाश्च बहुला स्तस्मिन्नाधिपत्ये स्मृता बुधैः ।\nकामतो ऽकामतश्चापि सर्वं तस्य विचेष्टितम् ।। ६१९ ।।\n\nपापायैव भवेत्तस्माद्भूतिकामस्तु तं त्यजेत् ।\nसेवार्थिनां सकाशात्तु बलात्कारेण यः प्रभुः ।। ६२० ।।\n\nगृह्णीयात्तुकरं सद्यः पतेत्स सह तेन च ।\nदेवस्य सन्निधौ भक्तैर्भक्त्यायत्तु समर्प्यते ।। ६२१ ।।\n\nपत्रं फलं वा मूलं वा स्वर्णं वासांसि चेतरत् ।\nदायाद्यमर्चकानां तु यो मोहादपनिह्नुते ।। ६२२ ।।\n\nस्वयं वाप्युपयुञ्जीत स पापी नरकं व्रजेत् ।\nविश्राणयन्ति हरये यद्भक्ता भक्तिभाविताः ।। ६२३ ।।\n\nतन्नाम्ना पूजकानेव जानन्ति फलभागिनः ।\nस्थिरजङ्गमयोः पूजा यतस्सम्पादिता भवेत् ।। ६२४ ।।\n\nतस्माद्भगवतो नाम्ना दत्तं यद्देवमन्दिरे ।\nविहायाभरणादीनि वासांस्यन्यत्परिच्छदम् ।। ६२५ ।।\n\nदेवालङ्कारयोग्यानि मूल्यवन्ति विशेषतः ।\nअर्चका एव गृह्णीयुः प्रतिबध्नीत नेतरः ।। ६२६ ।।\n\nयस्त्वधीकारगर्वेण देवागारमुपाश्रितः ।\nअकाले सेवितुं चेच्छेत्सो ऽपि यास्यति दुर्गतिम् ।। ६२७ ।।\n\nअथ वा सेवितुं चेच्छेत्कारणेनापि केन चित् ।\nउक्तेष्वेव तु कालेषु सेवेत मतिमान्नरः ।। ६२८ ।।\n\nअन्त्यार्चनावसाने यत् कवाटो बध्यते ततः ।\nपुनरुद्घाटनं यावत्प्रत्यूषे च भविष्यति ।। ६२९ ।।\n\nतावन्नैव हरिं सेवेदकालस्स विशेषतः ।\nप्रत्यूषाद्यन्त्यकालान्तपूजने ऽपि तु मन्त्रतः ।। ६३० ।।\n\nतत्तत्काले कवाटस्य बन्धने विहिते ऽपि च ।\nन तदा तावती हानिरवबद्धे ऽप्यमन्त्रकम् ।। ६३१ ।।\n\nअथार्ऽचनार्हकालेपि भक्तानां सेवनाय तु ।\nअकाला बहवः प्रोक्तास्तथा यवसिकोदिता ।। ६३२ ।।\n\nतस्मादकालसेवां तु विधिना परिवर्जयेत् ।\nविषयाक्रान्तचित्तानां विष्ण्वर्चनमकुर्वताम् ।। ६३३ ।।\n\nकर्मभूमौ नृणां जन्म कर्मापि विभलं ध्रुवम् ।\nयो गुरौ मानुषं भावं शिलाभावं च दैवते ।। ६३४ ।।\n\nमन्त्रेषु जीविकाभावं हिंसाभावं मखेषु च ।\nपूजकेषु च पूजायां नीरसं भावमेति सः ।। ६३५ ।।\n\nसर्वधा निन्दितव्यो हि जीवितं तस्य निष्फलम् ।\nक्षमामन्त्रः\nअथ वक्ष्ये विशेषण क्षमामन्त्रविधिं परम् ।। ६३६ ।।\n\nअपचारेषु सर्वेषु यं जप्त्वा मुच्यते नरः ।\nअपराधः कृतो येन जानता स्ववशेन सः ।। ६३७ ।।\n\nक्षमामन्त्रसहस्रस्य जापेनापि न मुच्यते ।\nक्षमामन्त्रस्त्वशेषाघध्वंसनक्षम उच्यते ।। ६३८ ।।\n\n\"नारायण नमस्ते ऽस्तु नमो भक्तपरायण ।\nनमो नमो नमस्ते ऽस्तु नमस्ते ऽस्तु नमो नमः ।। ६३९ ।।\n\nअज्ञानादर्थलोभाद्वा रागाद्द्वेषात्प्रमादतः ।\nअपराधः कृतो यस्तं क्षमस्व पुरुषोत्तम ।। ६४० ।।\n\nसंध्ययोश्च दिवा रात्रौ जाग्रत्स्वप्नसुषुप्तिषु ।\nअपराधः कृतो यस्तं क्षमस्व पुरुषोत्तम ।। ६४१ ।।\n\nकायेन मनसा वाचा सर्वैर्वापि समुच्चितैः ।\nअपराधः कृतो यस्तं क्षमस्व पुरुषोत्तम ।। ६४२ ।।\n\nतिष्ठता प्रजता चैव शय्यासनगतेन च ।\nअपराधः कृतो यस्तं क्षमस्व पुरुषोत्तम ।। ६४३ ।।\n\nस्नास्यता जपता वापि यजता जुह्वता मया ।\nअपराधः कृतो यस्तं क्षमस्व पुरुषोत्तम ।। ६४४ ।।\n\nभुजता ध्यायता नूनं विषयानुपसेवता ।\nअपराधाः कृता ये तान् क्षमस्व पुरुषोत्तम ।। ६४५ ।।\n\nमया वा मज्जनैर्वापि मम बन्धुभिरेववा ।\nअपराधः कृतो यस्तं क्षमस्व पुरुषोत्तम ।। ६४६ ।।\n\nराज्ञा वा तदमात्यैर्वा राजभृत्यैरथापिवा ।\nअपराधः कृतो यस्तं क्षमस्व पुरुषोत्तम ।। ६४७ ।।\n\nआचार्येणार्ऽचकेनापि भक्तैर्वापरिचारकैः ।\nअपराधः कृतो यस्तं क्षमस्व पुरुषोत्तम ।। ६४८ ।।\n\nगायकैर्नर्तकैर्वाथ वादित्राणां च वादकैः ।\nअपराधः कृतो यस्तं क्षमस्व पुरुषोत्तम ।। ६४९ ।।\n\nप्रणवादिविसर्गान्तं क्रियासु विधिपूर्वकम् ।\nअमन्त्रमर्चने दोषं क्षमस्व पुरुषोत्तम ।। ६५० ।।\n\nउद्धानाच्छयना न्तन्तु क्रियासु विविधासु च ।\nश्रद्धालोपकृतं दोषं क्षमस्व पुरुषोत्तम ।। ६५१ ।।\n\nकश्शक्नोत्यर्चितुं देवं त्वामनाद्यन्तमव्ययम् ।\nतस्मादज्ञानचरितं क्षमस्व पुरुषोत्तम ।। ६५२ ।।\n\nप्रार्थये देवदेवं त्वां प्रसीद भगवन्मयि ।\nप्रसीदतु रम् मह्यं तव वक्षःस्थलालया ।। ६५३ ।।\n\nइशाना जगतो देवी माता नित्यानपायिनी ।\nप्रसीदन्तु सुराः सर्वे प्रसादाद्युवयोर्मयि ।। ६५४ ।।\n\nस्वस्त्यस्तु कृपयास्माकं युवयोः सुप्रसन्नयोः ।\nउपचारापदेशेन कृतानहरहर्मया ।। ६५५ ।।\n\nअपचारानिमान् त्सर्वान् क्षमस्व पुरुषोत्तम ।\nइति विज्ञापयेद्भूयो भक्तिसाध्वसभावितः ।। ६५६ ।।\n\nतदर्थनात्परं प्रीतः प्रसीदति खगध्वजः ।\nक्षमामन्त्रमिमं देयान्न चाशुश्रूषवे क्वचित् ।। ६५७ ।।\n\nगुह्याद्गुह्यतमो गोप्यस्सर्वदा गुरुभिः सदा इति श्रीवैखानसे भगवच्छास्त्रे भृगुप्रोक्तायां सिहितायां प्रकीर्णाधिकारे षट्त्रिंशो ऽध्यायः।\n\nअथ सप्तत्रिंशो ऽध्यायः।\n\nत्रियुगधर्म प्रपञ्चः।\nअथ वक्ष्ये लघूक्तेन युगधर्मांस्ततः परम् ।\nकृतं त्रेता द्वापरश्च कलिश्चेति चतुर्युगम् ।। १ ।।\n\nकृतमेव च कर्तव्यं तस्मिन् काले यदीप्सितम् ।\nन तत्रधर्माःसीदन्ति न च क्षीयन्तिवै प्रजाः ।। २ ।।\n\nततः कृतयुगं प्रोक्तमन्वर्थेन गुणेन वै ।\nन तस्मिन् युगसंसर्गेव्यवायो नेन्द्रियक्षयः ।। ३ ।।\n\nनानूया नापि रुदितं न दर्पो न च पैशुनम् ।\nन विग्रहो न विद्वेषोन मिथ्या नापि वञ्चनम् ।। ४ ।।\n\nन भयं न च सन्तापो न लोभो न च मानिता ।\nतदा ज्योतिःपरं ब्रह्म वैखानसमनामयम् ।। ५ ।।\n\nया गतिर् योगिनामेका ह्यपुनर्भवकाङ्क्षिणाम् ।\nविष्णुस्सर्वात्मको देवः शुक्लो नारायणः स्मृतः ।। ६ ।।\n\nअन्तर्यामिणि तस्मिंस्तु सर्वलोकमये हरौ ।\nस्वयं शुक्लत्वमापन्ने सर्वमच्छं भविष्यति ।। ७ ।।\n\nब्राह्मणाः क्षत्रिया वैश्याश्शूद्राश्च भगवत्पराः ।\nस्वकर्मनिरतास्सर्वेभवन्ति मनुजाः कृते ।। ८ ।।\n\nसमाश्रमं समाचारं सत्यभूतं तपोरतम् ।\nविज्ञानभरितं सर्वं जगद्भवति सन्ततम् ।। ९ ।।\n\nएक वेदसमायुक्ता एकधर्मविधिक्रियाः ।\nपृथग्धर्मास्त्वेक वेदा धर्ममेकमनुव्रताः ।। १० ।।\n\nचतुराश्रमयुस्तेन कर्मणा कालयोगिना ।\nअकामभलसंयोगाः प्राप्नुवन्ति परां गतिम् ।। ११ ।।\n\nकृते युगे चतुष्पादश्चातुर्वर्ण्यस्य शाश्वतः ।\nएतत्कृतयुगं नाम त्रैगुण्यगुणवर्जितम् ।। १२ ।।\n\nततस्त्रेतायुगं नाम यत्र धर्मस्त्री पाद्भवेत् ।\nरक्ततां तु समभ्येति हरिर्नारायणः प्रभुः ।। १३ ।।\n\nसत्यप्रवृत्ताश्च नराः दानधर्मपरायणाः ।\nयजन्ते विविधैर्यज्ञैर्नारायणमनामयम् ।। १४ ।।\n\nब्राह्मणाद्यास्स्वधर्मेषु प्रवर्तन्ते निरन्तरम् ।\nयतो धर्मपदे वृद्धा द्वापरं प्रतिपेदरे ।। १५ ।।\n\nयुगं संशीनधर्मत्वाद्द्वापरं परिचक्षते ।\nविष्णुः पीतत्वमभ्येति वेदश्चापि विभज्यते ।। १६ ।।\n\nद्विपाद्भवति वैधर्मो द्वापरे समुपस्थिते ।\nद्विवेदाश्चैकवेदाश्च निर्वेदाश्च तथा परे ।। १७ ।।\n\nविभिन्नशास्त्रनिष्ठाश्च भवन्ति विविधक्रियाः ।\nप्रजा दानपरा भूत्वा दानं शंसन्ति सन्ततम् ।। १८ ।।\n\nराजसं भावमाश्रित्य राजसी भवति प्रजा ।\nसत्त्वात्प्रच्यवमानानां व्याधयो भृशदारुणाः ।। १९ ।।\n\nअत्याहितानि चान्यानि भवेष्यन्त्यधरोत्तरम् ।\nकालस्य ह्रस्वतायोगाच्चतुर्थं स्याद्युगं कलिः ।। २० ।।\n\nप्रत्यक्षरूपधृग्देवो न कलौ दृश्यते यतः ।\nकृतादिष्विव तेनैव त्रियुगः कलिरुच्यते ।। २१ ।।\n\nपदेनैकेन वै धर्मः प्रवर्तेत कलौ युगे ।\nतस्मिंस्तु समनुप्राप्ते न धर्मस्संप्रवर्तते ।। २२ ।।\n\nतामसं युगमासाद्य हरिः कृष्णत्वमेति च ।\nयः कश्चिदत्र धर्मात्मा क्रियोयोगरतो भवेत् ।। २३ ।।\n\nनरं धर्मपरं दृष्ट्वा सर्वे ऽसूयां प्रकुर्वते ।\nवर्णाश्रमाश्रिताचाराः प्रणश्यन्तिन संशयः ।। २४ ।।\n\nव्रताचाराः प्रणश्यन्ति ध्यानयज्ञादयस्तथा ।\nउपद्रवा जनिष्यन्ति ह्यधर्मस्य प्रवर्तनात् ।। २५ ।।\n\nअसूयानिरतास्सर्वे दंभाचारपरायणाः ।\nप्रजाश्चाल्पायुषस्सर्वे भविष्यन्तिकलौ युगे ।। २६ ।।\n\nसर्वेधर्माः प्रणश्यन्ति कृष्णे कृष्मत्वमागते ।\nयस्मात्कलिर्महाघोरस्सर्वपापस्य साधकः ।। २७ ।।\n\nब्राह्मणाः क्षत्रिया वैश्याश्शूद्रा धर्मपराङ्मुखाः ।\nघोरे कलियुगे प्राप्ते द्विजा वेदपराङ्मुखाः ।। २८ ।।\n\nव्याजधर्मपरास्सर्वे वृधाहङ्कार दूषिताः ।\nसर्वमाक्षिप्यते नित्यं नरैः पण्डितमानिभिः ।। २९ ।।\n\nअहमेवाधिक इति सर्वो विवदते जनः ।\nअधर्मलोलुपास्सर्वे तथा चैव द्विजातयः ।। ३० ।।\n\nअतस्त्वल्पायुषस्सर्वे भविष्यन्ति कलौ युगे ।\nअल्पायुष्ट्वान्मनुष्याणां न विद्याग्रहणं भवेत् ।। ३१ ।।\n\nविद्याग्रहणशून्यत्वादधर्मस्संप्रवर्तते ।\nव्युत्क्रमेण प्रजास्सर्वा म्रियन्ते पापतर्पराः ।। ३२ ।।\n\nब्राह्मणाद्यास्तथा वर्णास्संकीर्यन्ते परस्बरम् ।\nकामक्रोधपरा मूढा वृधाहं कारपूरिताः ।। ३३ ।।\n\nबद्धवैरा भविष्यन्ति परस्परवधेप्सवः ।\nजनास्सर्वे दयाहीना दाक्षिण्य परिवर्जिता ।। ३४ ।।\n\nशूद्रतुल्या भविष्यन्ति तपस्सत्यविवर्जिताः ।\nउत्तमा नीचतां यान्ति नीचाश्चोत्तमतां तथा ।। ३५ ।।\n\nराजानो द्रव्यनिरता लोभमोहपरायणाः ।\nधर्मकञ्चुकसंवीता धर्मविध्वंसकारिणः ।। ३६ ।।\n\nयो यो ऽश्वरथनागाढ्यस्स स राजा भविष्यति ।\nकिङ्कराश्च भविष्यन्ति शूद्राणां चद्विजातयः ।। ३७ ।।\n\nम्लेच्छाश्च युनाद्याश्च पालयन्ति वसुंधराम् ।\nअनावृष्टिभयात्प्रायो गगनादत्तचक्षुषः ।। ३८ ।।\n\nभविष्यन्ति नरास्सर्वे सदा क्षुद्भयकातराः ।\nकलौ नराभविष्यन्ति स्वल्पभाग्या बहुप्रजाः ।। ३९ ।।\n\nपतिवाक्यमनादृत्य सदान्यगृहतत्पराः ।\nदुश्शीला दुष्टशीलेषु करिष्यन्ति स्पृहां स्त्रियः ।। ४० ।।\n\nपरुषानृतभाषिण्यो देहसंस्कार वर्जिताः ।\nवाचालाश्च भविष्यन्तिकलौ प्राप्ते सदा स्त्रियः ।। ४१ ।।\n\nनगरेषु च ग्रामेषु प्राकाराट्टादिकान् जनाः ।\nचोरादिभयभीताश्च काष्ठयन्त्राणि कुर्वते ।। ४२ ।।\n\nदुर्भिक्षकरपीडाभिरतीवोपद्रुता जनाः ।\nगोधूमान्नयवान्नाढ्यान् देशान् प्राप्स्यन्ति दुःखिताः ।। ४३ ।।\n\nस्वकार्यसिद्धिपर्यन्तं स्निह्यन्त्यन्येषु मानवाः ।\nभिक्षवश्चापि मित्रादिस्नेहसंबन्धयन्त्रिताः ।। ४४ ।।\n\nअन्नोपाधिनिमित्तेन शिष्यान् गृह्णन्ति सर्वतः ।\nउभाभ्यामपि हस्ताभ्यां शिरःकण्डूयनं स्त्रियः ।। ४५ ।।\n\nकुर्वन्त्यो भर्तृमुख्यानामाज्ञां भेत्स्यन्त्यानादृताः ।\nपाषण्डालापनिरताः पाषण्डिजनसंगिनः ।। ४६ ।।\n\nभविष्यन्ति यदा विप्रा स्तदा वृद्धिमियात्कलिः ।\nअल्पोदकास्तथा मेघा अल्पसस्या वसुंधरा ।। ४७ ।।\n\nअल्पक्षीरास्तथा गावः क्षीरात्सर्पिर्न जायते ।\nएकवर्णा भविष्यन्ति वर्णाश्चत्वार एव च ।। ४८ ।।\n\nनास्ति वर्णान्तरं तत्रलयं यास्यन्ति मानवाः ।\nसन्तस्सीदन्त्यसन्तश्च विलसन्तिसमन्ततः ।। ४९ ।।\n\nमैत्री परजने भूयाद्वैरं च स्वजने भवेत् ।\nपुत्राः पितृषु जीवत्सु म्रियन्ते च तदग्रतः ।। ५० ।।\n\nकलौ काकिणिके ऽप्यर्थे विगृह्य त्यक्तसौहृदाः ।\nत्यक्ष्यन्तिहि प्रियान् प्राणान् हनिष्यन्ति स्वबान्धवान् ।। ५१ ।।\n\nपाषण्डप्रचुरेधर्मे दस्युप्रायेषु राजसु ।\nचौर्यानृतवृधाहिंसानानावृत्तिषु वै नृषु ।। ५२ ।।\n\nशूद्रप्रायेषु वर्णेषु छागप्रायेषु गोषु च ।\nकरिष्यन्ति तथा शूद्राः प्रव्रज्यालिङ्गिनौऽधमाः ।। ५३ ।।\n\nकाषायपरिनीताश्च जटिला भक्मधूसराः ।\nअशौचावक्रमतयः परपाकान्नजीविनः ।। ५४ ।।\n\nदेवद्विजनिवासेषु पूजामिच्छन्ति पापिनः ।\nभविष्यन्ति दुरात्मानः शूद्राः प्रव्रजितास् तथा ।। ५५ ।।\n\nउत्कोच जीविनस्तत्र महापापरतास्तथा ।\nभविष्यन्त्यथ पाषण्डाः कापाला भिक्षवोधमाः ।। ५६ ।।\n\nधर्मविध्वंसशीलानां द्विजनां राजवल्लभाः ।\nशूद्रा धर्मान् प्रवक्ष्यन्ति प्रव्रज्यालिङ्गिनो ऽधमाः ।। ५७ ।।\n\nगीतवाद्यपरा विप्रा वेदवादपराङ्मुखाः ।\nभविष्यन्ति कलौ प्राप्ते शूद्रमार्ग प्रवर्तिनः ।। ५८ ।।\n\nहर्तारो न च दातारोभविष्यन्ति कलौ युगे ।\nविश्वासहीनाः पिशुना वेददेवद्विजातिषु ।। ५९ ।।\n\nअसंस्कृतो क्तिवक्तारो रागद्वेषपरास्तथा ।\nपरमायुश्चतेषां स्यात्तदा वर्षाणि षोडश ।। ६० ।।\n\nपञ्चमे वाथःवष्ठे वा वर्षेकन्या प्रसूयते ।\nसर्त्पवर्षाष्टवर्षाश्च प्रसूयन्ते तथा नराः ।। ६१ ।।\n\nस्वकर्मत्यागिनस्सर्वे कृतघ्ना भिन्नवृत्तयः ।\nयाचकाः पिशुनाश्चैव भविष्यन्ति कलौ युगे ।। ६२ ।।\n\nपरावमाननिरता आत्मस्तुतिपरायणाः ।\nपरस्वहरणोपायचिन्तकाः सर्वदा नराः ।। ६३ ।।\n\nनिन्दां कुर्वन्ति सततं पितृमातृकुलेषु तु ।\nवदन्ति वाचा धर्मांश्च चेतसा पापलोलुपाः ।। ६४ ।।\n\nछादयन्ति प्रयत्नेन स्वदोषं पापकर्मजम् ।\nअपापे दुष्कृतं सम्यग्विवृण्वन्ति नराधमाः ।। ६५ ।।\n\nधर्ममार्गप्रवक्तारं तिरस्कुर्वन्ति पापिनः ।\nभविष्यन्ति कलौ प्राप्ति राजानो म्लेच्छजातयः ।। ६६ ।।\n\nद्विजाश्च क्षत्रिया वैश्याः शूद्राश्चान्याश्च जातयः ।\nअत्यन्तकामिनस्सर्वे संकीर्यन्ते परस्परम् ।। ६७ ।।\n\nन शिष्यो न गुरुः कश्चिन्न पुत्रो न तथा पिता ।\nन भार्या न पतिस्तत्र भविता सर्वसंकरः ।। ६८ ।।\n\nकलौ च ते भविष्यन्ति धनाढ्या अपि याचकाः ।\nरसविक्रयिणश्चापि भविष्यन्ति कलौ युगे ।। ६९ ।।\n\nधर्मपत्नीषु यच्छन्ति पतयो जारलक्षणम् ।\nद्विष्यन्ति पितरं पुत्रा गुरुं शिष्याद्विषन्ति च ।। ७० ।।\n\nपतिं च वनिता द्वेष्टि कलौ प्राप्तेन संशयः ।\nलोभाभिभूतमनसस्सर्वे दुष्कर्मशालिनः ।। ७१ ।।\n\nपरान्नलोलुपा नित्यं भविष्यन्ति द्विजातयः ।\nपरस्त्रीनिरतास्सर्वे परद्रव्यपरायणाः ।। ७२ ।।\n\nमर्त्यामिषेण जीवन्ति दुहन्तश्चाप्यजाविकान् ।\nसरित्तीरेषु कुद्दालैरोपयिष्यन्ति चौषधीः ।। ७३ ।।\n\nअत्यल्पानि फलान्यासां भविष्यन्ति कलौ युगे ।\nवेश्यालावण्यशीलेषु स्पृहां कुर्वन्ति योषितः ।। ७४ ।।\n\nधर्मविघ्ना भविष्यन्ति स्त्रियश्च पुरुषेषु च ।\nन कन्यां याचते कश्चिन्न च कन्याप्रदो नरः ।। ७५ ।।\n\nकन्या वरांश्च छन्देन ग्रहीष्टन्ति परस्परम् ।\nप्रायशः कृपणानां च बन्धूनां च तधा द्विजाः ।। ७६ ।।\n\nसाधूनां विविधानां च वित्तान्यपहरन्ति च ।\nन यक्ष्यन्ति न होष्यन्तिन तपस्यन्ति वै जनाः ।। ७७ ।।\n\nनैव दास्यन्ति दानादि नार्ऽचयिष्यन्ति वा हरिम् ।\nन धर्मे निविशिष्यन्ति हेतुवादकथाश्रयाः ।। ७८ ।।\n\nअपात्रेष्वेव दानानि कुर्वन्ति च तथा नराः ।\nक्षीरोपाधिनिमित्तेन गोषु प्रीतिं प्रकुर्वते ।। ७९ ।।\n\nन कुर्वन्ति तथा विप्राः स्नानशौचादिकाः क्रियाः ।\nअकालकर्मनिरताः कूटयुक्तिविशारदाः ।। ८० ।।\n\nदेवनिन्दापराश्चैव विप्रनिन्दापरास्तथा ।\nत्यक्तपुण्ड्रशिखासूत्राश्चरिष्यन्तिद्विजातयः ।। ८१ ।।\n\nविष्णुभक्तिपरं न स्यान्मनः कस्यापि जातु चित् ।\nदेवपूजापरं दृष्ट्वा सर्वे परिहसन्ति च ।। ८२ ।।\n\nशास्त्रोदिताश्च ये देवाःपरिवारा मधुद्विषः ।\nतान् परित्यज्य मोहेन नराः कालबलात्कृताः ।। ८३ ।।\n\nहेतुवादपरान् देवान् करिष्यन्त्यपरां स्तदा ।\nनिर्बध्नन्ति द्विजानेव करार्थं राजकिङ्कराः ।। ८४ ।।\n\nनाद्रियन्ते द्विजानन्ये कलौ पापसमाकुले ।\nदानयज्ञ जपादीनां विक्रीणन्ते फलं द्विजाः ।। ८५ ।।\n\nप्रतिग्रहं च कुर्वन्ते चण्डालादेरपि द्विजाः ।\nशूद्रस्त्रीमङ्गनिरता विधवासंगलोलुपाः ।। ८६ ।।\n\nरजस्स्वलानां वोढारो भविष्यन्ति कलौ युगे ।\nशूद्रान्न पाननिरताः शूद्रप्राया भवन्ति च ।। ८७ ।।\n\nअट्टशूलाजनपदाः शिवशूलाश्चतुष्पथाः ।\nप्रमदाः केशशूलिन्यो भविष्यन्ति कलौ युगे ।। ८८ ।।\n\nकुहकाश्च जनास्तत्र हेतुवादविशारदाः ।\nपाषण्डिनो भविष्यन्ति तिष्टन्त्याश्रमनिन्दकाः ।। ८९ ।।\n\nन च द्विजातिशुश्रूषां सर्वधर्मनिवर्तिनीम् ।\nगृहप्रायेष्वाश्रमेषु योगिप्रायेषु बन्धुषु ।। ९० ।।\n\nततश्छानुदिनं धर्मस्सत्यं शौचं दया क्षमा ।\nकालेन बलिना सर्वं नश्यत्यायुर्बलं स्मृतिः ।। ९१ ।।\n\nवीत्तमेव कलौ नॄणां जन्माचारगुणोदयम् ।\nदांपत्ये ऽभिरुचिर्हेतुर्मायैव व्यवहारके ।। ९२ ।।\n\nधर्मन्यायव्यवस्थानां कारणं बलमेव हि ।\nस्त्रीत्वमेवोपभोगे स्वाद्विप्रत्वे सूत्रमेव हि ।। ९३ ।।\n\nलिङ्गमेवाश्रमख्यातावन्यायो वृत्तिकारणम् ।\nअवृत्तौ चापि दौर्बल्यं पाण्डित्ये चाफलं वचः ।। ९४ ।।\n\nस्वीकार एव चोद्वाहे स्नानमेवाशुचौ स्मृतम् ।\nउदरंभरिता स्वार्थेसत्यत्वे धार्ष्ट्यमेव हि ।। ९५ ।।\n\nदाक्ष्ये कुटुंबभरणे यशोर्थे धर्मसेवनम् ।\nइत्थं कलियुगे प्राप्ते धर्मस्सर्वो ऽपि जीर्यते ।। ९६ ।।\n\nयदा मायानृतं तन्द्रा निद्रा हिंसा विषायनम् ।\nशोको मोहो भयं दैन्यं स कलिस्तामसःस्मृतः ।। ९७ ।।\n\nयदायदा सतां हानिर्वैदिकानां द्विजन्मनाम् ।\nतदा तदा कलिंप्राप्तमवबुद्ध्येत पण्डितः ।। ९८ ।।\n\nअहो दुःखमहोदुःखमहोदुःखमहो महत् ।\nस्वरूपमतिभीमस्य संसारस्य सुदुर्भरम् ।। ९९ ।।\n\nविण्मूत्रपूयकलिते गर्भवासे निपीडनात् ।\nअशुचावतिभीभत्से दुःखमत्यन्तदुस्सहम् ।। १०० ।।\n\nदुःखं च जायमानानां गात्रभङ्गादिपीडने ।\nवातेन प्रेर्यमाणानां मूर्छनायातिभीतिदम् ।। १०१ ।।\n\nबालके निर्विवेकानां भूतदैवात्मसंभवम् ।\nयौवने वार्धके चैव मरणे चाति दारुणे ।। १०२ ।।\n\nएकौत्तरं मृत्युशतं देहे ज्ञेयं प्रतिष्ठितम् ।\nतत्रैकः कालसंज्ञः स्याच्छेषास्त्वागन्तुकाःस्मृताः ।। १०३ ।।\n\nये चात्रागन्तुकाः प्रोक्तास्ते तु शाम्यन्ति भेषजैः ।\nजपहोमप्रदानैश्च कालमृत्युर्न शाम्यति ।। १०४ ।।\n\nविविधा व्याधयश्शस्त्रं सर्पाद्याः प्राणिनस् तथा ।\nविषाणि चाभिचाराश्च मृत्योर्द्वाराणि देहिनाम् ।। १०५ ।।\n\nनौषधं न तपो दानं न मन्त्रान च बान्धवाः ।\nशक्नुवन्ति नरं त्रातुं कालमृत्युप्रपीडितम् ।। १०६ ।।\n\nरसायनतपोजप्ययोगसिद्धैर्महात्मभिः ।\nकालमृत्युरपि प्राप्तो जीयते ऽनलसैर्नरैः ।। १०७ ।।\n\nनास्ति मृत्युसमं दुःखं नास्ति मृत्युसमं भयम् ।\nसद्भार्यां पुत्रमित्राणि राज्यैश्वर्यसुखानि च ।। १०८ ।।\n\nआबद्धानि च वैराणि मृत्युस्सर्वं विनाशयेत् ।\nयद्दुःखं मरणे जन्तोर्न तस्येह समं क्वचित् ।। १०९ ।।\n\nमण्डूक इव सर्पेण ग्रस्यते मृत्युना जगत् ।\nबान्धवैश्च परिष्वक्तः प्रियैश्च परिवारितः ।। ११० ।।\n\nनिश्श्वपन् दीर्घमुष्णं च मुखेन परिशुष्यता ।\nचतुर्ष्वन्तेषु खट्वायाः परिवृत्य मूहुर्मुहुः ।। १११ ।।\n\nसम्मूढः क्षिपते ऽत्यर्धं हस्तपादमितस्ततः ।\nखट्वाया वाञ्छते भूमिं भूमेः खट्वां ततो महीम् ।। ११२ ।।\n\nविवस्त्रस्त्यक्तलज्जश्च मूत्रविष्ठापरिप्लुतः ।\nयाचमानश्च सलिलं शुष्ककण्ठास्यतालुकः ।। ११३ ।।\n\nचिन्तयानश्चवित्तानि कस्यैतानिमृतेमयि ।\nनखाग्रैश्च स्पृशन् भूमिं कालपाशेन कर्षितः ।। ११४ ।।\n\nम्रियते पश्यतामेव गले खुरखुरायते ।\nजीवस्तृणजलूकावद्देहाद्देहं विशेदसौ ।। ११५ ।।\n\nसंप्राप्योत्तरवंशे च तनुं त्यजति पौर्विकीम् ।\nदेहभेदेन यः पुंसां वियोगः कर्मसंक्षयात् ।। ११६ ।।\n\nमरणं तद्विनिर्दिष्टं न नाशः परमार्थतः ।\nजायते म्रियते चैवं कर्मभिः स्वयमार्जितैः ।। ११७ ।।\n\nशीतोष्णतृष्णाक्षुद्रोग्रज्वरादिपरिवारितः ।\nसर्वदैवपुमानास्ते यावज्जन्मान्त संस्थितिः ।। ११८ ।।\n\nदुःखातिशयभूतं हि यदन्ते नासुखं नृणाम् ।\nतस्योपमानं नैवास्ति कार्येणैवानु मीयते ।। ११९ ।।\n\nकृष्यमाणस्य पुरुषैर्यद्यमस्यातिदुस्सहम् ।\nदुःखं तत्संस्मृतिं प्राप्तं करोति मम वेपथुम् ।। १२० ।।\n\nततश्चैव पुनस्तस्य योनिसंक्रमणे च यत् ।\nगर्भस्थस्य च यद्दुःखमतिदुस्सहमुल्बणम् ।। १२१ ।।\n\nपुनश्च जायमानस्य बाल्ययौवनजं च यत् ।\nदुःखान्येतान्यनन्तानि संसारान्तरवर्तिभिः ।। १२२ ।।\n\nपुरुषैरनुभूयन्ते सुखभ्रान्तिविमोहितैः ।\nन वै सुखकला काचिदत्रास्त्यत्यन्तदुःखदे ।। १२३ ।।\n\nसंसारसंकटे संगमुपेतानां कदा चन ।\nविषयासक्तमनसस्सततं पामरा जनाः ।। १२४ ।।\n\nन मतिं कुर्वते विष्णौ सर्वलोकेश्वरेश्वरे ।\nअथापि नात्र बिभ्यन्ति वैष्णवा भगवत्प्रियाः ।। १२५ ।।\n\nविष्णुध्यानपरास्सन्तो विष्वर्चनपरायणाः ।\nते विष्णुसदृशा ज्ञेया न हि तान् बाधते कलिः ।। १२६ ।।\n\nमायेयं वैष्णवी भूयः पातयेत्प्राणिनस्तदा ।\nदुस्तरापि भवेत्साध्या यैर्न्यस्तं माधवेमनः ।। १२७ ।।\n\nअसंत्यज्य च गार्हस्थ्यमतप्त्वा चतथा तपः ।\nछिनत्ति वैष्णवीं मायां केशवाराधने रतः ।। १२८ ।।\n\nविषयानविरोधेन सेवमानो ऽपि माधवम् ।\nअर्चयानस्तरन्त्येनां विष्णुमायां दुरत्ययाम् ।। १२९ ।।\n\nयत एवमतो लब्ध्वाशरीरं कर्मसाधनम् ।\nशुभं कर्मैव कर्तद्यं तत्प्रसादाय मानवैः, ।। १३० ।।\n\nप्रसादिते ऽस्मिन् सर्वेषां स्ववर्णाश्रमकर्मभिः ।\nसर्वेहस्तगताः कामा मुक्तिश्चान्ते करस्थिता ।। १३१ ।।\n\nकार्यार्था मूर्तयस्तस्य लोककल्याणकारकाः ।\nअतस्साकारमेवेष्ट्वा भक्त्येमं सिद्धिमाप्नुयात् ।। १३२ ।।\n\nइदं च शास्त्रमालंब्य पूजयेद्विष्णुमव्ययम् ।\nयद्ध्यानं केवलं प्रोक्तं शास्त्रे क्वचिदनाश्रयम् ।। १३३ ।।\n\nन तत्रेन्द्रियदौर्बल्यात्कर्मस्थस्याधिकारिता ।\nयथा गिरितटाग्रस्थवनस्पतिफलेच्छया ।। १३४ ।।\n\nउपाये वर्तते ऽश्रान्तस्तथासौ यत्नमाचरेत् ।\nसर्वत्र क्रमवान् यत्नःकार्यो नैच्छैव केवला ।। १३५ ।।\n\nतत्कायवाङ्मनोयोगैःक्रमादिच्छेत्परां गतिम् ।\nनिराकारेतु या भक्त्या पूजेष्टा ध्यानमेव वा ।। १३६ ।।\n\nरमणीयमिवाभाति तदनर्थस्य कारणम् ।\nस्थूलभावप्रसंदीनि जन्मनास्येन्द्रियाणि तु ।। १३७ ।।\n\nसूक्ष्माच्छ न प्रपद्यन्ते चिराच्च किमुताचिरात् ।\nन च रूपं विना दोवो ध्यातुं केनापि शक्यते ।। १३८ ।।\n\nसर्वरूपनिवृत्ता हि बुद्धिः कुत्रास्य तिष्ठति ।\nनिवृत्ताग्लायते बुद्धिर्निद्रयाहि परीयते ।। १३९ ।।\n\nतस्माद्विद्वानुपासीत बुद्ध्या साकालमेव तम् ।\nअस्तितस्य परोक्षं तदिति किञ्चिदनुस्मरेत् ।। १४० ।।\n\nसर्वधाकारमुद्दिष्टं न परित्यज्य पण्डितः ।\nपरं देवमुपासीत मुक्तये वा फलायवा ।। १४१ ।।\n\nभक्त्याकृतेनार्चनेन तुष्टोदेवः प्रजापतेः ।\nपूजाद्यनुग्रहाया ऽदावाविर्भूतश्चतुर्भुजः ।। १४२ ।।\n\nतस्मात्तेनैव रूपेण ह्रिया लक्ष्म्या समायुतः ।\nध्येयस्सेव्योर्ऽचनियश्च सदा नारायणो बुधैः ।। १४३ ।।\n\nसाकारे ऽस्मिन् कृता पूजा स्तुतिर्वा ध्यानमेव वा ।\nविधिना शास्त्रदृष्टेन तस्मिन्नेव कृता भवेत् ।। १४४ ।।\n\nतदेवाराधनं विष्णोरवज्ञातं विशेषतः ।\nख्यापनार्थं कलौ कश्चिद्भविष्यति महामतिः ।। १४५ ।।\n\nधर्मग्लानिरधर्मस्य वृद्धिर्यावद्भविष्यति ।\nतावव्भर्ता महाविष्णुः सृजत्यात्मानमात्मना ।। १४६ ।।\n\nश्रीनिवासे जनावाने श्रीनिवासः स्वयं हरिः ।\nश्रीनिवासस्समाख्यातो भूमाववतरिष्यति ।। १४७ ।।\n\nउत्पत्स्यमान एवासौ भ्राजमानस्स्वतेजसा ।\nजगदावरणं क्रूरं तमः पुञ्जं हनिष्यति ।। १४८ ।।\n\nपञ्चहायन एवाथ प्राप्तसर्वकलाकुलः ।\nसंस्कृतो ऽखिलसंस्कारैर् ब्रह्मवर्चससेवितः ।। १४९ ।।\n\nसर्वलोकेश्वरं देवं श्रीनिवाकं श्रियः पतिम् ।\nचतुर्भुजमुदाराङ्गं दिव्याभरणभूषितम् ।। १५० ।।\n\nश्रीवत्सांकं महाबाहुं शङ्खचक्रगदाधरम् ।\nकिरीटमुकुटोपेतं वरदाभयचिह्नितम् ।। १५१ ।।\n\nहैमोर्ध्वपुण्ड्रलावण्यलसद्वदनपङ्कजम् ।\nवैखानसैर्महाभागैरर्च्यमानं निरन्तरम् ।। १५२ ।।\n\nकृतास्पदं कलियुगे तदीयं कुलदैवतम् ।\n\"अरायि काणऽऽ इत्याद्यैश्श्रुतिवाक्यैरभिष्टुतम् ।। १५३ ।।\n\n\"रयिः ककुद्माऽऽनित्याद्यैर्मन्त्रैर्वैखानसैः परैः ।\nइज्यमानं विशेषेण विविधैः पारमात्मिकैः ।। १५४ ।।\n\nकल्याणगुणसंपूर्णं दिव्यमङ्गलविग्रहम् ।\nस्वयंव्यक्तं परञ्ज्योतिः परं ब्रह्म परात्परम् ।। १५५ ।।\n\nविधिना शास्त्रदृष्टेन देवमाराधयिष्यति ।\nप्रसादसुमुखो देवस्स्वात्मभूते शिशौ स्वयम् ।। १५६ ।।\n\nअवनम्य च मूर्धानं गृहीष्यति गले स्रजम् ।\nदिव्यैःप्रसन्नैर्ग्रथितां कुसुमैस्तुलसीदलैः ।। १५७ ।।\n\nस्वयं सार्धं कुमारेण हवींषि च भुजिष्यति ।\nसंतुष्टेन कुमारेण प्रार्थितः करुणानिधिः ।। १५८ ।।\n\nवैखानसैर्महाभागैरुपेतैः सह मन्दिरे ।\nहवींष्यशिष्यत्यध्यक्षं कुमारं सान्त्वयिष्यति ।। १५९ ।।\n\nअर्चावतारमहात्म्यं लोकेभ्यःख्यापयिष्यति ।\nदेवोर्ऽचकपराधीनः सर्वं तेभ्यः करिष्यति ।। १६० ।।\n\nतथा सम्मानितः प्रेम्णा श्रीनिवासेन सादरम् ।\nयज्ञैर्बहुविधैर् अन्यैर्यज्ञेशं संयजिष्यति ।। १६१ ।।\n\nविशाले बहुसंस्कारसंकुले वसुधातले ।\nस्थापयिष्यति विष्ण्वर्चां ग्रामे ग्रामे गृहे गृहे ।। १६२ ।।\n\nपुराणि च जनावासा गृहाणि गृहिणां तथा ।\nमन्दिरैरिन्दिरेशस्य सुन्दरैर्नतिभन्धुरैः ।। १६३ ।।\n\nमण्डितानि भविष्यन्ति जगत्तत्त्वं भजिष्यति ।\nइत आचार्य निर्देश इतश्शिष्योपसर्पणम् ।। १६४ ।।\n\nइहैव गृहिणां भूयः प्रसंग इह मन्त्रणम् ।\nअचार्यवरणं चेह शिल्पिनामिह मार्गणम् ।। १६५ ।।\n\nइह प्रस्तरसंग्राह इह दारुग्रहस्तथा ।\nइह दिक्साथनं चैह वसुधासंपरीक्षणम् ।। १६६ ।।\n\nइतो मङ्गलघोषश्च इतःपुण्याहवाचनम् ।\nइत आद्येष्टकान्यास इतो मूर्धेष्टकाविधिः ।। १६७ ।।\n\nइतश्शूलग्रहश्चेत इतो वैरज्जुबन्धनम् ।\nइतश्च मृत्स्नासंस्कार इतो वर्णविलेखनम् ।। १६८ ।।\n\nइतो मधूच्छिष्टविधिरितो ऽलङ्कारकल्पनम् ।\nइतो ध्वजस्य निर्माणमितो भक्तसमागमः ।। १६९ ।।\n\nइतःप्रतिष्ठासंकल्प नातो नयनमोक्षणम् ।\nइतो ऽधिवासनं चेतो प्रभूतबलिदापनम् ।। १७० ।।\n\nइतो ऽग्निमन्थनं चेतो होम आनन्दवर्धनः ।\nइह गीतं नृत्तमिह वाद्यं श्रुतिमनोहरम् ।। १७१ ।।\n\nइह प्रतिष्ठा देवस्य इह च द्विजभोजनम् ।\nइह कालोत्सवश्चेह धनुषि प्रातरुत्सवः ।। १७२ ।।\n\nमुद्गान्नस्य गुडान्नस्य प्रसादस्य निवेदनम् ।\nअद्योत्तिष्ठति वैकुण्ठः शयितः क्षीरसागरे? ।। १७३ ।।\n\nअद्य व्रतस्यापवर्गो संशितस्स भुवो हरेः ।\nअद्य वैवाहिकं देव्याव्रतान्ते लोकमङ्गलम् ।। १७४ ।।\n\nअद्य पौषी पूर्णिमाहोचाद्य चैकादशी शुभा ।\nअद्य देवस्य कुर्यन्ति स्नपनं कलशैश्शतैः ।। १७५ ।।\n\nअद्य दाशरथिर्जातो द्वादशी माघसंभवा ।\nअद्य चाता जगन्माता फाल्गुने रेवती तिथौ ।। १७६ ।।\n\nअद्यकुर्वन्ति देवस्य दमनोत्सवमीश्वराः ।\nचैत्रमासस्त देवस्य महाप्रीतिकरः किल ।। १७७ ।।\n\nकुर्वन्ति मनुजाधीशा वसन्ते दिव्यमुत्सवम् ।\nजलक्रीडोत्सवो ह्यद्य चैत्रयात्रा हरेःक्वचित् ।। १७८ ।।\n\nकेतकीमालतीजातीमल्लिकादोलिकोत्सवः ।\nगन्धोत्सवो ऽद्य क्रियते पौर्णमासी कदा दिनम् ।। १७९ ।।\n\nकदा चैकादशी पुण्या कदा वा द्वादशीतिधिः ।\nकदा नृसिंहस्संजातः स्मृतमद्यत्रयोदशी ।। १८० ।।\n\nवैशाखे शुक्लपक्षे तु क्रियते वार्षिकोत्सवः ।\nकदा भवेत्पौर्णमासी क्रियते चन्द्रिकोत्सवः ।। १८१ ।।\n\nकदा ज्येष्ठोत्सवो भूयात्कदा वा पूर्णिमा शुभा ।\nप्रपोत्सवः कदा भूयादाषाढी च भविष्यति ।। १८२ ।।\n\nकदा च श्रवणं भूयान्नक्षत्रं यत्र मारुतिः ।\nरामसेवाधुरं धृत्वा जातस्साक्षान्महामतिः ।। १८३ ।।\n\nकदा च श्रावणी भूयाद्यत्र नारायणो हरिः ।\nस्वात्मानं जनयामास लोककल्याणहेतवे ।। १८४ ।।\n\nवैखानसं विखनसं विरिञ्चमिति यं विदुः ।\nकदा भाद्रपदो मासस्तत्र चैकादशी भवेत् ।। १८५ ।।\n\nकदा वा द्वादशी भूयात्सर्वपाप प्रणाशिनी ।\nतिलधेनुं प्रदास्यन्ति यत्र देवस्य सन्निधौ ।। १८६ ।।\n\nकदाश्विनो भवेन्मासस्तत्रापि दशमी शुभा ।\nअश्वयात्रा हरेर्भूयादनुयास्यामहे हरिम् ।। १८७ ।।\n\nकदा भवेदमावास्या यस्यां स नरकोहतः ।\nकदा वा कार्तिकोमासो भविष्यति हरिप्रियः ।। १८८ ।।\n\nदीपारोपो भवेत्तत्र कदा वा कार्तिकी शुभा ।\nकदायुगादय स्तद्वत्पुण्यकाला विशेषतः ।। १८९ ।।\n\nकदा भविष्यति हरे रथयात्रा महात्मनः ।\nकदा वा गजयात्रा स्यात्कदा वीशाधिरोहणम् ।। १९० ।।\n\nकदा भ्रमति देवेशो ग्रामवीथिषु सुन्दरम् ।\nकदा लभिष्टति हरेस्तीर्थं परमपावनम् ।। १९१ ।।\n\nकदा प्रसादं देवस्य कणस्यापि लभिष्यति ।\nकदा शङ्खरथाङ्गादिदिव्यलाञ्छनलाञ्छिता ।। १९२ ।।\n\nपादुका देवदेवस्य संस्करिष्यति मे शिरः ।\nकदा वा तुलसीं पुण्यामर्पितां तस्य पादयोः ।। १९३ ।।\n\nअश्नामि शिरसा चैव धारयिष्यामि वैष्णवीम् ।\nकदा वा पुण्यपुष्पाणामेकं देवसमर्पितम् ।। १९४ ।।\n\nशिरसा धारयिष्यामि जिघ्रामि भहुगन्धवत् ।\nदेवदेवस्य द्रक्ष्यामि कदा सर्वाङ्गसुंदरम् ।। १९५ ।।\n\nआपादमौलिपर्यन्तं लावण्यमधुरं वपुः ।\nइत्यादिकाः कथास्तत्र भविष्यन्ति प्रजासु च ।। १९६ ।।\n\nसर्वे धर्मपरास्सर्वे नारायण परायणाः ।\nअर्चने वासुदेवस्य भविष्यन्ति रता नराः ।। १९७ ।।\n\nइत्येव कालं कालेयं गुरुरुज्जीवयिष्यति ।\nश्रीनिवासं श्रियोवासमर्चिष्यति चिरं भुवि ।। १९८ ।।\n\nपाषण्डोपप्लुतं धर्ममुद्धरिष्यति वैष्णवम् ।\nइदं च भगवच्छास्त्रं चिरस्थायि करिष्यति ।। १९९ ।।\n\nसर्वतन्त्रस्वतन्त्रो ऽसौ बहून् ग्रन्धान् प्रणेष्यति ।\nअसंख्येभ्यश्च शिष्येभ्यस्तत्तार्थमुपदेक्ष्यति ।। २०० ।।\n\nधर्मव्यवस्थां कृत्वैवं कलावतिभयङ्करे ।\nसमेष्यति परं स्थानं तद्विष्णोः परमं पदम् ।। २०१ ।।\n\nयुगान्ते च पुनर्नामहरेर्नैको गृहीष्यति ।\nतदा हरिर्महावीरः कल्की नाम भविष्यति ।। २०२ ।।\n\nअधर्मनिधनं कृत्वा धर्मं संस्थापयिष्यति ।\nहरेर्दिव्यावताराणामवतारकथामिमाम् ।। २०३ ।।\n\nयः पठेच् छ्रुणुयाद्वापि सो ऽपि यास्यति सद्गतिम् ।\nधन्यास्ते पुरुषश्रेष्ठा दुरन्ते भवसागरे ।। २०४ ।।\n\nये नामापि कलौ विष्णोस्स्मरिष्यिन्त्यव्ययात्मवः ।\nध्यायन् कृतयुगे विष्णुं त्रेतायां दापरे यजन् ।। २०५ ।।\n\nयत्तत्फलमवाप्नोति कलौ स्मरणमात्रतः ।\nहरेर्हरति पापानि नामसंकीर्तितं सकृत् ।। २०६ ।।\n\nपाषण्डबहुले लोके कलावतिभयङ्करे ।\nतन्नामकीर्तयेद्यस्तु तं विद्यात्कृतिनां वरम् ।। २०७ ।।\n\nतस्मात्सर्वप्रयत्नेन भक्त्या परमया युतः ।\nसमूर्ताराधनं कुर्यान्नान्यथा मुक्तिमाप्नुयात् ।। २०८ ।।\n\nनाथमाद्यैस्तु नवभिरध्यायैरीड्यते क्रमात् ।\nभूपरीक्षादिकर्माणि विमानानां च कल्पनम् ।। २०९ ।।\n\nविविधानां च बेराणां निर्माणविधिविस्तरः ।\nदशमे नांकुरारोपः पश्चाद्द्वाभ्यामुदीरितः ।। २१० ।।\n\nप्रतिष्ठा विधिरत्यन्त फलदो जगतः पतेः ।\nपश्चाद्दशावताराणां चतुर्भिः प्रोच्यते विधिः ।। २११ ।।\n\nतथा सप्तदशे चोक्त आदिमूर्ति विधिस्ततः ।\nअष्टादशेर्ऽचनं सांगमुक्तं मधुविदारिणः ।। २१२ ।।\n\nद्वाभ्यामुक्तस्ततो पूजाद्रव्य संग्रहण क्रमः ।\nएकविंशे विशेषार्चाविधिस्सम्यगुदीरितः ।। २१३ ।।\n\nद्वाविंशेस्नपनं चोक्तं त्रयोविंशे विशेषतः ।\nविधिरुत्सवचक्रस्य प्रोक्तो द्वाभ्यामथोत्सवः ।। २१४ ।।\n\nततश्च षड्भिरध्यायैः प्रायश्चित्तस्य विस्तरः ।\nप्रोक्तस्ततश्च द्वात्रिंशे संकीर्णंशा उदीरिताः ।। २१५ ।।\n\nअर्चावतारमहिमा त्रयस्त्रिंशे प्रकीर्तितः ।\nस्वयंव्यक्तादिभेदश्च चतुस्त्रिंशे प्रकाशितः ।। २१६ ।।\n\nपञ्चत्रिंशे तु संप्रोक्तं क्रियायोगाश्रितं फलम् ।\nषट्त्रिंशेत्वपचाराश्च कथिता देवकोपनाः ।। २१७ ।।\n\nकलिधर्माश्च संप्रोक्तास्सप्तत्रिंशे विशेषतः ।\nसप्तत्रिंशद्भिरध्यायैरेवं गुरुकृपाबलात् ।। २१८ ।।\n\nषड्भिः सहस्रैः श्लोकैस्तु क्रियाङ्गमुपवर्णितम् ।। २१९ ।।\n\nइत्यार्षे श्रीवैखानसे भगवच्छास्त्रे भृगुप्रोक्तायां चतुर्विंशत्सहान्रिकायां सहितायां प्रकीर्णाधिकारे सप्तत्रिंशो ऽध्यायः\n\nइति श्रीमति प्रकीर्णाधिकारे क्रियापादः। श्री विखनसमहागुरवे नमः श्रौतस्मार्तादिकं कर्म निखिलं येन सूत्रितम् तस्मै समस्तवेदार्थविदे विखनसे नमः। जयत्यात्मेश्वरोस्नि द्रध्यान सौधप्रियातिथिः श्रीमत्पत्रपुरीवासः श्रीरामस्सीतया गृही। श्रीरामचन्द्राय नमः।"
    }
]