[
    {
        "text": "निष्कलं परमं तत्वं तृटिगात्रं प्रकीर्तितम् ।\n\nकथं विज्ञायते शंभो एतदिच्छामि वेदितुम् ।। १ ।।\n\nईश्वरः - \n\nशृणु देवि परं गुह्यं यत्त्वया परिपृच्छ्रितम् ।\n\nतदहं संप्रवक्ष्यामि हिताय तव सुवृते ।। १ आ ।।\n\nभुवनाध्वा कलाध्वा च तत्वाध्वा च वरानने ।\n\nवर्णमन्त्र पदाध्वा च कथयाम्यनुपूर्वशः ।। २ ।।\n\nप्राणैके संस्थिता देवि वेदितव्यं हि देशिकैः ।\n\nभुवनाध्वा तु यत्प्रोक्तो मया पूर्वं हि सुव्रते ।। ३ ।।\n\nषड्विंशत्तत्वैराक्षिप्तं वेदितव्यं प्रयत्नतः ।\n\nप्. ७९६)\n\nपुनश्चाष्टादशैस्तत्वैः कलाभेदैः पुनस्थितम् ।। ४ ।।\n\nपुनश्च नवभिस्तत्वैः कथितं सुरसुन्दरि ।\n\nतत्सर्वञ्चाष्टभिर्भेदैराक्षिप्तं पुनरेव तु ।। ५ ।।\n\nएकेषु **? ल्कं तत्वं तत्वयुक्तं समुद्वहेत् ।\n\nषट्त्रिंशदङ्गुलञ्चारं यन्मया कथितं तव ।। ६ ।।\n\nहृत्पद्माद्यवधिं देवि वेदितव्यं प्रयत्नतः ।\n\nआपादतलमध्वानमुत्सहेत वरानने ।। ७ ।।\n\nभुवनाध्वा स विज्ञेयो देशिकेन महात्मना ।\n\nतत्त्वाध्वा च वरारोहे तेषाञ्चोर्ध्वं व्यवस्थितः ।। ८ ।।\n\nकलिकालिक्तमात्मानमुच्छ्वसन्तं बहिस्थितः ।\n\nप्. ७९७)\n\nकलाध्वा तु स एवेति कथितस्तत्र पूर्वशः ।। ९ ।।\n\nएवमन्योऽपि देवेशि वेदितव्यः प्रयत्नतः । \n\nषट्तृंशाङ्गुलं परित्यज्य क्रमवच्च सुमध्यमे ।। १० ।।\n\nतृटिमात्रं स विज्ञेयो देहमुक्तस्तु निष्कलः ।\n\nस्वामिभावं तु यत्तस्मिन् द्वादशान्तमवस्थितः ।। ११ ।।\n\nसंयुक्तशक्तिना बुद्धं तृटिमात्रस्तु निष्कलः ।\n\nशक्त्या देहस्थितो ह्यात्मा निष्कलः परमेश्वरः ।। १२ ।।\n\nतत्वस्थो व्यापयेद्देवि देहान्मुक्तस्तु निष्कलः ।\n\nसुसमिद्धे यथा वह्नौ शिखालिहति चांबरे ।। १३ ।।\n\nदेहस्य तद्वरारोहे लीलायति तत्पदे ।\n\nप्. ७९८)\n\nदीक्षाकालेऽभिमानन्तु तद्वत् कुर्यात्तु देशिकः ।। १४ ।।\n\nअहमेव परं तत्वं तत्वलीनस्तथैव च ।\n\nशक्त्यारणिभूताया पुनस्तत्र क्षिपाम्यहम् ।। १५ ।।\n\nएवं यो वेत्ति तत्वेन वह्निवद्देहमध्यतः ।\n\nअतीतश्शिव तद्वह्नेः स तु योजयते परे ।। १६ ।।\n\nशक्त्या तावत्स युज्येत यावत्तत्वन्न विन्दति ।\n\nउदिते तु परे तत्वे तत्रस्थोऽपि न वार्यते ।। १७ ।।\n\nबन्धमुक्तः परेशान्ते परे लीयन्ति शाश्वते ।\n\nलीनस्सर्वगतो देवि धर्माधर्म विवर्जितः ।। १८ ।।\n\nहृत्पद्माद्यावत्तत्पद्मं पृथक् संहारलक्षितम् ।\n\nप्. ७९९)\n\nयावद्वक्त्रमनुप्राप्तं द्विभागं त्यजते तु सः ।। १९ ।।\n\nतृतीयं त्यजते स्वल्पो त्र्यंशैर्मुक्तस्तु निष्कलः ।\n\nअतीतं द्वादशान्ते तु शक्तिपद्मं प्रकीर्तितम् ।। २० ।।\n\nतत्रस्थं तृटिमात्रन्तु कालं तस्य प्रकीर्तितम् ।\n\nनिष्कलश्शक्तिपद्मे तु प्रबुद्धस्तत्र तिष्ठति ।। २१ ।।\n\nअतीतस्सुप्रबुद्धस्तु उन्मनत्वं यदा प्रिये ।\n\nन कालं न कलाचारं न तत्वा न च देवता ।। २२ ।।\n\nसुनिर्वाणं परं शुद्धं गुरुवक्त्रे प्रतिष्ठितम् ।\n\nतं प्राप्य न निवर्तन्ते भयसंसारबन्धने ।। २३ ।।\n\nन तस्य चामराख्यातं निष्कलावस्थितस्य तु ।\n\nप्. ८००)\n\nएतत्ते निष्कलं तत्वमुक्तमेव समासतः ।। २४ ।।\n\nचतुर्विधं मया देवि कथितं तत्वमुत्तमम् ।\n\nत्रिविधं तु परित्यज्य शक्त्यन्तं यस्तृटि स्मृतः ।। २५ ।।\n\nतृटौ पटौ तु स्थित्वा वै षोडशांशे व्यवस्थितः ।\n\nस भोक्ता सर्वतत्वानां शक्त्यन्ते यस्तृटिस्मृतः ।। २६ ।।\n\nस भोक्ता सर्वतत्वानां शक्तिना सहसंयुतः ।\n\nशक्त्यतीतो वरारोहे तत्वेन सह युज्यते ।। २७ ।।\n\nचतुः पद्मं भवेत्पद्मं व्यापिणी कर्णिकास्थिता ।\n\nतत्र शक्तिचतुष्कन्तु सूक्ष्माख्यं परिकीर्तितम् ।। २८ ।।\n\nश्रुत्वा बुध्वा विमुच्यन्ते नात्र कार्या विचारणा ।\n\nप्. ८०१)\n\nसर्वतन्त्रेषु सामान्यं तत्रस्थं विषुवं स्मृतम् ।। २९ ।।\n\nप्राणस्य तल्लयं देवि तत्रस्थोऽपि निवर्तते ।\n\nसकलं निष्कलञ्चैव मयनञ्च तृतीयकम् ।। ३० ।।\n\nप्रशान्तं प्राप्य देवेशि निष्कलं विषुवं स्मृतम् ।\n\nत्रिभागभाजिते चारे निष्कलः प्रणवः स्मृतः ।। ३१ ।।\n\nप्रशान्तस्तु स्मृतो बिन्दुः निष्कलः प्रणवस्य तु ।\n\nस चेतस्य स्मृतो जीवो यदा शक्त्या तु युज्यते ।। ३२ ।।\n\nअन्यथा निष्कलोह्यात्मा सुषुप्ताविव लक्ष्यते ।\n\nचिन्मात्रन्तु स्मृतो हुत्वा चेता शक्तिः प्रकीर्तिता ।। ३३ ।।\n\nश्रुत्वा बुध्वा विमुच्यन्ते नात्र कार्या विचारणा ।\n\nप्. ८०२)\n\nसर्वतन्त्रेषु सामान्यं तन्त्रस्थे विषुवं वदेत् ।। ३४ ।।\n\nप्राणस्य तल्लयं देवि तत्रस्थेन निवर्तते ।\n\nतथा युक्तमिदं सर्वं नानाचेष्टानि कारयेत् ।। ३५ ।।\n\nतत्स्थाने लीयते ज्ञानी ज्ञे * * *? परं लयम् ।\n\nकल्पनारहितं ज्ञां सर्वतत्वविवर्जितम् ।। ३६ ।।\n\nव्यापकं सर्वतत्वानां पारंपर्येण संस्थितम् ।\n\nएतत्ते निष्कलञ्चारं कथितन्तु मयाखिलम् ।। ३७ ।।\n\nन देयञ्च त्वया देवि अन्यायपथवर्तिने ।\n\nकपटेनोपपन्नाय श्रवस्यपि न दापयेत् ।। ३८ ।।\n\nव्यापिनी व्योमरूपा च अनन्ता नायका स्मृता ।\n\nप्. ८०३)\n\nमूर्तिदेवस्य विख्याता शक्त्या देवभुवस्य तु ।। ३९ ।।\n\nपञ्चव्योमस्मृताह्येते शून्यावस्था तु देवता ।\n\nब्रह्मादीनां वरारोहे शून्यदेहः परः स्मृतः ।। ४० ।।\n\nएतत्ते देवतायोगं प्रथमं परिकीर्तितम् ।\n\nशक्त्यवस्थान्तरी भूतास्सूक्ष्माद्याः परिकीर्तिताः ।। ४१ ।।\n\nतत्स्थचेतात्मका देवाश्शब्दरूपाः प्रकीर्तिताः ।\n\nतृतीया तु वरारोहे ज्ञातव्या देशिकेन तु ।। ४२ ।।\n\nद्विविधस्थान्तरे देवि ज्योतीरूपं विचिन्तयेत् ।\n\nत एवमनुरूपन्तु पञ्चमां कथितं तव ।। ४३ ।।\n\nईशवक्त्रे तथा घोरे वामस्सद्यस्तथैव च ।\n\nप्. ८०४)\n\nत्रिविधं मन्त्रदेहन्तु वेदितव्यं प्रयत्नतः ।। ४४ ।।\n\nब्रह्माविष्णुस्तथा रुद्रो ईश्वरस्तु सदाशिवः ।\n\nपृथिव्यापस्तथा तेजो वायुराकाशमेव च ।। ४५ ।।\n\nशून्यस्पर्शस्तथा शब्दो ज्योतीरूपं तथैव च ।\n\nमन्त्ररूपं तथैवेह कथितं तत्वतो मया ।। ४६ ।।\n\nस्थूलात्स्थूलतरैर्भावैः सूक्ष्मात्सूक्ष्मतरैः पुनः ।\n\nपञ्चब्रह्माणि देवेशि वेदितव्यानि यत्नतः ।। ४७ ।।\n\nशून्यस्पर्शस्तथा शब्दो ज्योरूपं तथैव च ।\n\nतत्वरूपं तथैवेह पञ्चब्रह्माः प्रकीर्तिताः ।। ४८ ।।\n\nएवं ज्ञात्वा च बुध्वा च मुच्यते पाशबन्धनात् ।\n\nप्. ८०५)\n\nव्रजते शिवसायुज्यं शिवेन सहमोदते ।। ४९ ।।\n\nषट्पदार्थमिदं देवि मन्त्राणां कथितं तव ।\n\nवेदितव्यं प्रयत्नेन सिद्धिमोक्षार्थकाङ्क्षिभिः ।। ५० ।।\n\nएवं सर्वेषु मन्त्रेषु कथितं तव शोभने ।\n\nइति निश्वासकारिकायां दीक्षोत्तरे प्रथमः पटलः ।।\n\nदेव उवाच- \n\nशृणु देवि प्रवक्ष्यामि साधकानां हितावहम् ।\n\nयेन विज्ञातमात्रेण विधिमुक्तं लभेद्धृवम् ।। १ ।।\n\nषड्विधस्तु शिवो ज्ञेयो योगिना सुमहात्मना ।\n\nप्. ८०६)\n\nशब्दव्योमतया ज्योतिः विग्रहो भुवनस्तथा ।। २ ।।\n\nमन्त्रमूर्तिस्तु परमः षड्विधस्तु शिवोऽव्ययः ।\n\nमन्त्रमूर्तिं विदित्वा तु मन्त्रसिद्धिमवाप्नुयात् ।। ३ ।।\n\nभुवनेशत्वमाप्नोति भुवनासक्तमानसः ।\n\nब्रह्मादीनां सुरेन्द्राणां साधने विग्रहं स्मरेत् ।। ४ ।।\n\nयोगिनामधिपत्यर्थं ज्योतिस्थो योगमभ्यसेत् ।\n\nशब्दतत्वे परे लीनः शब्दान्तर्गतमानसः ।। ५ ।।\n\nपरमेमाक्षमाप्नोति शब्दात्सर्वार्थसिद्धये ।\n\nतस्यातीतं परं देवि शक्तिव्योमप्रकीर्तितम् ।। ६ ।।\n\nतस्य ध्यानाद्भवेत्सिद्धिः मुक्तिश्चैव न संशयः ।\n\nप्. ८०७)\n\nविग्रहो भुवनो ज्योतिः शब्दच्छामन्तथैव च ।। ७ ।।\n\nएते परप्रकाशन्तु शिवध्यानपरश्शिवः ।\n\nशिवमेवं विधं ज्ञात्वा साधकस्तु समाहितः ।। ८ ।।\n\nप्राप्नोति विविधां सिद्धिं मुक्तिञ्चैव न संशयः ।\n\nमन्त्रमूर्तिपरं ज्ञात्वा सिद्धिं मुक्तिमाप्नुयात् ।। ९ ।।\n\nजपे होमार्चनाध्यानात् सिद्धयश्च यथार्थतः ।\n\nभुवनन्तु भुवनाकारं ब्रह्माण्डादि यथाक्रमम् ।। १० ।।\n\nनानारत्नमयं दिव्यमनौपम्यगुणान्वितम् ।\n\nइन्द्रनीलमहानीलैः राजतैश्च विभूषितम् ।। ११ ।।\n\nपद्मरागमयस्तंभैः नानारत्नोपशोभितम् ।\n\nप्. ८०८)\n\nदिव्यसृग्गन्धवस्त्राढ्यं दिव्यैश्वर्यसमन्वितम् ।। १२ ।।\n\nभुवनं देवदेवस्य ज्ञात्वा तल्लयमाप्नुयात् ।\n\nविग्रहं विग्रहाकारं शिववर्णादिलक्षणम् ।। १३ ।।\n\nशशाङ्कार्धधनं त्र्यक्षं नागयज्ञोपवीतिनम् ।\n\nशून्यहस्तं वृषारूढमुमादेहार्धसंयुतम् ।। १४ ।।\n\nशङ्खकुन्देन्दुधवलं सहस्रादित्यवर्चसम् ।\n\nविग्रहं देवदेवस्य सर्वकामार्थसाधनम् ।। १५ ।।\n\nसाधनं सर्वमन्त्राणां भूम्यर्थे च स्मरेत्सदा ।\n\nज्योतिध्यानात्सदायोगी योगसिद्धिमवाप्नुयात् ।। १६ ।।\n\nअणिमादिगुणैश्वर्यं योगी क्रीडादिलक्षणम् ।\n\nप्.८०९)\n\nव्यालाकारमनाकारं व्योमव्यापी परश्शिवः ।। १७ ।।\n\nसर्वव्यापिनमीशानं चिन्तया शिवमाप्नुयात् ।\n\nनिर्गुणं साञ्जनातीतं गृहनक्षत्रवर्जितम् ।। १८ ।।\n\nशुद्धस्फटिकसङ्काशं परं व्योम विचिन्तयेत् ।\n\nव्योमलीनमनाः सम्यक् व्योमस्थो व्योमतन्मयः ।। १९ ।।\n\nपरं मोक्षमवाप्नोति यत्र शब्दे लयं गतः ।\n\nशब्दध्यानात् परोमोक्षः सिद्धयश्च न संशयः ।। २० ।।\n\nतस्मात् सर्वप्रयत्नेन शब्दध्यानं समाश्रयेत् ।\n\nवामपार्श्वे इडा तस्य चिञ्चिणीशब्दमुत्तमम् ।। २१ ।।\n\nप्राकृतं नाम चैतद्धि स्थूलश्च परिकीर्तितः ।\n\nप्. ८१०)\n\nदक्षिणेन सुषुम्ना हि चिरव्यक्रिनी स्मृता ।। २२ ।।\n\nपौरुषन्नाम चेत्युक्त सूक्ष्मस्य परिकीर्तितम् ।\n\nघण्टानादविरामान्तान्त्यमध्यपरं स्मृतम् ।। २३ ।।\n\nनिरालंबो निराधारः तदेव परमं पदम् ।\n\nचिञ्चिणीचारवक्यन्ते निरालंबो निराश्रयः ।। २४ ।।\n\nघण्डानादविरामान्ते शिवोऽहं या निराश्रयः ।\n\nहृदिस्थं मन्त्रसङ्घातं कृत्वा मूर्तिन्यसेद्बुधः ।। २५ ।।\n\nब्रह्मादिभिः कलैस्तत्वैः सर्वसिद्धिकरस्मृतः ।\n\nस तु चिन्तयते नित्यं तत्रस्थं बिन्दुमीश्वरम् ।। २६ ।।\n\nचित्रस्थ ईश्वरो नादः स तु साक्षाच्छिवस्मृतः ।\n\nप्. ८११)\n\nहंसाख्यश्चैव बिन्दुश्च नादो नादान्त एव च ।। २७ ।।\n\nएवं ज्ञात्वा भवेन्मन्त्री शिवः साक्षादलेपकः ।\n\nएतत्तत्परमं गुह्यमेतत्तत्परमं शिवम् ।। २८ ।।\n\nएतत्तत्परमं गुह्यमेतत्तत्परमं पदम् ।\n\nएतत्तत्परमं ज्ञानमेतत्तत्परमाक्षरम् ।। २९ ।।\n\nनातः परतरो ध्येयो नातः परतरं शिवम् ।\n\nविदिते संयगेवं हि मुच्यते नात्र संशयः ।। ३० ।।\n\nसाधकस्य विधिह्येषा सर्वकामार्थसिद्धिदा ।\n\nएतेषां परतो देवः शब्दरूपविवर्जितः ।। ३१ ।।\n\nव्यापकस्सर्वतत्वानां मया पूर्वमुदाहृतम् ।\n\nप्. ८१२)\n\nतं विदित्वा विमुच्यन्ते सिध्यन्ते नात्र संशयः ।। ३२ ।।\n\nइति निश्वासकारिकायां दीक्षोत्तरे द्वितीयः पटलः ।\n\nदेव्युवाच - \n\nभगवन् श्रोतुमिच्छामि शून्यभेदमनुत्तमम् ।\n\nकथं विज्ञायते शंभो रतिगुह्यतरं परम् ।। १ ।।\n\nईश्वरः - \n\nविशून्यं सर्वतत्वेषु गीयते सुरसुन्दरि ।\n\nतस्याहं संप्रवक्ष्यामि लक्षणन्तु सुरार्चिते ।। २ ।।\n\nव्यापकेन समायुक्तमयनं तत्प्रकीर्तितम् ।\n\nप्. ८१३)\n\nदिवारात्र्योश्च मध्ये तु वेदितव्यं प्रयत्नतः ।। ३ ।।\n\nन रात्रिर्न दिवा चैव न निन्दुकलकला तथा ।\n\nपञ्चधा तु परित्यज्य प्रशान्तं शून्यमुच्यते ।। ४ ।।\n\nदेहातीतं तृतीयन्तु निष्कलेति विभाव्यते ।\n\nनासायान्तु यदातीतं तच्छून्यञ्च तृतीयकम् ।। १५ ।।\n\nघटिकान्तु परिच्छेदं यावत्तन्मुखमण्डलम् ।\n\nअयनं शून्यमित्युक्तं कथितं ज्ञानमुत्तमम् ।। ६ ।।\n\nरसानां शून्यतस्थाप्य विज्ञानमुपजायते ।\n\nअधस्तात्तु परित्यज्य पञ्चधा परमेश्वरि ।। ७ ।।\n\nप्रशान्तं शून्यमित्युक्तमूर्ध्वं किञ्चिन्न संस्पृशेत् ।\n\nप्. ८१४)\n\nएतत्प्रशान्तशून्यन्तु ज्ञात्वा मुच्येत बन्धनात् ।। ८ ।।\n\nगमागममयोगेन तृतीयं परिकीर्तितम् ।\n\nविदितं तद्वरारोहे देहमुक्तमिदं स्मृतम् ।। ९ ।।\n\nतदेवं कथितं देवि शून्यमुक्तं शिवागमे ।\n\nऊर्ध्वशून्यमधश्शून्यं मध्यश्शून्यं तृतीयकम् ।। १० ।।\n\nनिरामयं चतुर्थन्तु कथितं ह्यनुपूर्वशः ।\n\nसा मया कथिता ह्येते चतुर्थन्तु निरामयम् ।। ११ ।।\n\nसा माया अपि देवेशि तत्वावस्थेन संस्थिता ।\n\nतेन दोषाय वर्तन्ते शेषं महानुलक्षणम् ।। १२ ।।\n\nचतुर्थं यन्महच्छून्यं विज्ञप्तिः सा तु कीर्तिता ।\n\nप्. ८१५)\n\nन तस्य कल्पना देवि पारंपर्येण संस्थितः ।। १३ ।।\n\nतं ज्ञात्वा कथ्यते ज्ञेयं ज्ञानी शेषेषु कथ्यते ।\n\nक्रियातीतन्तु तत्तत्वं गीयते सर्वतश्शुभे ।। १४ ।।\n\nतस्यागमी तु संप्राप्तिः यस्य तुष्टा स एव च ।\n\nएवं त्रिशून्यभेदन्तु कथितं तव सुवृते ।। १५ ।।\n\nचतुर्थं यन्महच्छून्यं विज्ञप्तिः सा तु कीर्तिता ।\n\nन तस्य कल्पना देवि पारंपर्येण संस्थितः ।। १६ ।।\n\nतं ज्ञात्वा कथ्यते ज्ञेयं ज्ञानी शेषेषु कथ्यते ।\n\nक्रियातीतन्तु तत्तत्वं गीयते सर्वतश्शुभे ।। १७ ।।\n\nतस्यागमी तु संप्राप्तिः यस्य तुष्टा स एव च ।\n\nप्. ८१६)\n\nएवं त्रिशून्यभेदन्तु कथितं तव सुव्रते ।। १८ ।।\n\nचतुर्थं यन्महच्छून्यं सर्वं तच्च प्रबोधकम् ।\n\nतेन ज्ञातेन संज्ञेयी दीक्षानुग्रहकृत् भवेत् ।। १९ ।।\n\nअन्यथा न गुरुर्ज्ञेयो न दीक्षा न च मुक्तिदा ।\n\nपञ्चव्योमाः पुरा प्रोक्ताः ते त्वया विदिताः शुभे ।। २० ।।\n\nना ज्ञातेन विमुच्यन्ति स्वे स्वे विविधगोचरे ।\n\nब्रह्माणमादितः कृत्वा यावद्देवः सदाशिवः ।। २१ ।।\n\nपञ्चव्योमाः समाख्याताः संहारेण वरानने ।\n\nएकैकं पञ्चधा देवि वेदितव्यं प्रयत्नतः ।। २२ ।।\n\nशून्यभेदं परं तेषां उक्तावस्था तु कीर्तिता ।\n\nप्. ८१७)\n\nस्वभाववर्णतो देवि ज्ञेयं विज्ञायते यथा ।। २३ ।।\n\nतथा ते कथयिष्यामि तन्मे निगदतः शृणु ।\n\nअणवस्त्रयमाख्यातं हृत्कर्णं तालुमाश्रितम् ।। २४ ।।\n\nनिम्नवत्तद्वरारोहे वर्णो भवति नित्यशः ।\n\nब्रह्माविष्णस्तथा रुद्र अभावः सूत्रवत्स्मृताः ।। २५ ।।\n\nचतुर्थस्त्वीश्वरश्शान्तो वेदितव्यं प्रयत्नतः ।\n\nतच्छब्दो नाद इत्युक्तः स जीवः कथितस्तव ।। २६ ।।\n\nस्पर्शस्त्वस्मिंस्तु देवेशि सा शक्तिः परिकीर्तिता ।\n\nतत्क्षयेन न किञ्चित् स्यात् गुरुवक्त्रं सदुच्यते ।। २७ ।।\n\nसंयोगमेवमेवं स्यात् व्याख्यातं तव शोभने ।\n\nप्. ८१८)\n\nमन्त्रास्तथैव ज्ञातव्या देशिकेन महात्मना ।। २८ ।।\n\nनादं बिन्दुं तथा देवं वाङ्मयं स चराचरम् ।\n\nश्रूयते उच्यते चैव शिवशक्तिविचेष्टितम् ।। २९ ।।\n\nएवं ज्ञात्वा च बुध्वा च मन्त्रास्तस्य वशो भवेत् ।\n\nसिध्यते नात्र सन्देहः शिवशक्त्युपबृंहितः ।। ३० ।।\n\nअज्ञात्वा तु वरारोहे शिवशक्तिविचेष्टितम् ।\n\nमन्त्रास्तस्य न सिध्यन्ति न च याति परं पदम् ।। ३१ ।।\n\nइति निश्वासकारिकायां दीक्षोत्तरे तृतीयः पटलः ।\n\nदेव्युवाच - \n\nप्. ८१९)\n\nसृष्टिसंहारभेदेन देव देव त्वया पुरा ।\n\nकथितं तत्र सद्भावं तन्मया विदितं प्रभो ।। १ ।।\n\nपुनश्च श्रोतुमिच्छामि भगवन् वक्तुमर्हसि ।\n\nके च कस्मिन् गृहादेव दीक्षिता देवदानवाः ।। २ ।।\n\nऋषिविद्याधरास्सिद्धा गन्धर्वाप्सरसः प्रभो ।\n\nयक्षराक्षसभूताश्च पिशाचोरगकिन्नरा ।। ३ ।।\n\nगुह्यकाश्च महादेव क्रूराश्चैव विनायकाः ।\n\nस्वान्तेन दीक्षितादेव यस्य सिद्धि ध्रुवं भवेत् ।। ४ ।।\n\nतदहं श्रोतुमिच्छामि भगवन् कथयस्व मे ।\n\nकोटिभेदाः समाख्याताः शाखाभेदाश्च शङ्कर ।। ५ ।।\n\nप्. ८२०)\n\nशिवभेदञ्च देवेश सर्वमेतद्ब्रवीहि मे ।\n\nईश्वरः - \n\nशृणु देवि प्रवक्ष्यामि तन्त्रभेदमनुत्तमम् ।। ६ ।।\n\nमन्त्रमण्डलसंख्याञ्च शास्त्राणाञ्चैव सङ्ग्रहम् ।\n\nदीक्षितानि मया यस्मिन् न शङ्काश्च यथा पुरा ।। ७ ।।\n\nसर्वेषामेव मन्त्राणां शैवानां मन्त्रमूर्तिना ।\n\nप्रकाशितं पुरा देवि ममेदं परमेष्ठिना ।। ८ ।।\n\nसर्वजगतश्चेह सृष्टा च परमेश्वरः ।\n\nसंहर्ता च न सन्देहः मन्त्रमूर्तिः परश्शिवः ।। ९ ।।\n\nअवतारमहं वक्ष्ये नामसङ्ग्रहनिर्णयम् ।\n\nप्. ८२१)\n\nदीक्षाविधिनियोगञ्च कृतं पूर्वं यथाश्रुतम् ।। १० ।।\n\nमन्त्रयोगप्रभेदञ्च प्रवक्ष्याम्यनुपूर्वशः ।\n\nतस्यादिर्भगवान् देवश्शिवो वै मन्त्रमूर्तिमान् ।। ११ ।।\n\nमन्त्रतन्त्रप्रणेता च मन्त्रतन्त्रप्रकाशकः ।। ११ १/२ ।।\n\nतेन प्रकाशितं पूर्वं शिवेनानन्दमूर्तिमान् ।। १२ ।।\n\nतदेव वचनं ज्ञानं मम वक्त्रे निवेशितम् ।\n\nमयापि तत्वदेवेशि त्वया दत्तं पितामहे ।। १३ ।।\n\nब्रह्मणापि सुराध्यक्षे विष्णवे प्रतिपादितम् ।\n\nविष्णुनापि हुताशाय तेन दत्तन्तु वायवे ।। १४ ।।\n\nवायुनापि पुरादत्तं सूर्याय च न संशयः ।\n\nप्. ८२२)\n\nसूर्येण चापि सोमाय कथितं पुनरेव तु ।। १५ ।।\n\nसोमेनैव तु देवेशि धर्माय प्रतिपादितम् ।\n\nएवं तद्दशधा ज्ञानं शिवोक्तं तत्र सङ्ग्रहे ।। १६ ।।\n\nख्यापितं तत्वमीशेन मन्त्रमूर्तिनिवेशितम् ।\n\nस एव जगतश्चास्य मन्त्रमूर्तिर्महेश्वरः ।। १७ ।।\n\nतत्प्रसादादिदं सर्वं ज्ञानविज्ञानमुत्तमम् ।\n\nप्राप्यते देवदेवेशि मोक्षञ्च भुवि दुर्लभम् ।। १८ ।।\n\nसार्वकामिकमित्येवं प्रोवाच भगवाञ्च्छिवः ।\n\nलोकोद्भवेति रुद्रेण पुनरेव प्रकीर्तितम् ।। १९ ।।\n\nदेव्यायणं यदा ज्ञानमजितेति प्रकीर्तितम् ।\n\nप्. ८२३)\n\nकारणं भगवान् ब्रह्मा अजितेति जनार्दनः ।। २० ।।\n\nदीप्ताभेति यथाग्निश्च वायुः सूक्ष्मेति वै पुनः ।\n\nसहस्रांशेति धर्माय अंशुमानिति भास्करः ।। २१ ।।\n\nसुव्रताः चन्द्रमाः प्रोक्तो दशतन्त्रप्रकाशकः ।\n\nशिवशक्तिमधिष्ठाय विभिन्नं वै पुनस्थितः ।। २२ ।।\n\nदशधा नामभेदेन लोकानां हितकाम्यया ।\n\nएवमेति सुरास्सर्वे शिवज्ञानस्य पारगाः ।। २३ ।।\n\nअवतारं पुनश्चैव बहुधा परिकीर्तितम् ।\n\nअस्यैव ज्ञानमुख्यस्य शिवज्ञानस्य सांपृतम् ।। २४ ।।\n\nभेदमष्टतरं प्रोक्तं तथाऽष्टादशधा पुनः ।\n\nप्. ८२४)\n\nअष्टादशविधैर्भेदैः तत्र भेदैः पुनस्थितः ।। २५ ।।\n\nआजगाम सुवर्लोकभुवर्लोकक्रमागतः ।\n\nतस्य भेदा भवन्त्येते संज्ञा च परिकीर्त्यते ।। २६ ।।\n\nऋषिभिस्तत्र कल्पज्ञैः विदितं तत्र मुत्तमम् ।\n\nविजयं प्रथमं तेषां निश्वासं तदनन्तरम् ।। २७ ।।\n\nस्वायंभुवमतश्चैव वातुलं तदनन्तरम् ।\n\nवीरभद्रमिति ख्यातं रौरवं माकुटं तथा ।। २८ ।।\n\nंंंंंंंं\n\nविमलं चन्द्रभागञ्च ज्ञानञ्च मुखवालकम् ।\n\nप्रोद्गीतं ललितञ्चैव सिद्धिसन्तानमेव च ।। २९ ।।\n\nशर्वोद्गीतञ्च विज्ञेयं किरणं पारमेश्वरम् ।\n\nप्. ८२६)\n\nईश्वरः प्रथमः प्रोक्तो देवी च तदनन्तरम् ।। ३० ।।\n\nब्रह्मा च षण्मुखश्चैव वीरभद्रस्तथैव च ।\n\nनन्दीश्वरो महाकाल ईशानं चन्द्रमास्तथा ।। ३१ ।।\n\nबृहस्पतिः समाख्यातो देवी वीका च वासवः ।\n\nललिता चैव चण्डश्च शान्तपाणी तथैव च ।। ३२ ।।\n\nसनत्कुमारो विष्णुश्च पारमेश्वरमेव च ।। ३२ १/२ ।।\n\nविजयमीश्वरज्ञानं देव्या निश्वाससंहिताम् ।। ३३ ।।\n\nब्रह्मा स्वायंभुवश्चैव कुमारो ज्ञेयवातुले ।\n\nवीरेण वीरभद्रस्तु नन्दीरौरवमेव च ।। ३४ ।।\n\nमकुटेति महाकालं विसन्नरमुशनसा ।\n\nप्. ८२७)\n\nचन्द्रमाश्चन्द्रभासञ्च ज्ञानञ्चाङ्गिरसं तथा ।। ३५ ।।\n\nदधीची मुखभिन्नन्तु प्रोद्गीतं कवचमेव तु ।\n\nललितं ललिता देवि दण्डहस्तं तथैव च ।। ३६ ।।\n\nसन्तानं नाशपाणिः स्यात् शर्वोद्गीतञ्च विष्णुना ।\n\nकिरणं ब्रह्मणा चैव परमेशे पारमेश्वरम् ।। ३७ ।।\n\nएते तन्त्राः पूर्वं शिवज्ञानस्य पारगाः ।\n\nते चाप्यन्ते महाभागाः क्रमाराद्याश्शचीपतिः ।। ३८ ।।\n\nमन्त्रसिद्धास्तथा चान्ये ऋषयश्च तपोधनाः ।\n\nमन्त्रभेद प्रणेतारो मन्त्रकल्पकरास्तथा ।। ३९ ।।\n\nएभिरेव शिवज्ञानं स्थापितं वसुधातले ।\n\nप्. ८२८)\n\nनामभेदप्रसंख्यातमाराध्य परमेश्वरम् ।। ४० ।।\n\nमन्त्रकल्पे तथा ख्यातं भूतकल्पे तथैव च ।\n\nगणगुह्यकभेदैश्च रुद्रभेदैश्च संज्ञितम् ।। ४१ ।।\n\nतस्य भेदाः स्मृताः पूर्वं दशधा परिकीर्तिताः ।\n\nपुनश्चैव समाख्याता नष्टा दशविधास्तथा ।। ४२ ।।\n\nविजये भगवान् रुद्रः प्रोवाच ब्रह्मणे पुरा ।\n\nतस्मिन् मन्त्राः समाख्याताः श्रूयतां वरवर्णिनी ।। ४३ ।।\n\nअष्टौ मन्त्रसहस्राणि तथा पञ्चशतानि च ।\n\nएकपञ्चाशतञ्चैव तथा वै सप्तसप्ततिः ।। ४४ ।।\n\nदेवैर्ज्ञातमिदं देवि किञ्चित्तस्मादिहागतम् ।\n\nप्. ८२९)\n\nविजये तु समाख्यातं तस्मिन् ब्रह्मा तु दीक्षितः ।। ४५ ।।\n\nत्रीणि मन्त्रसहस्राणि नियुतं त्रीणि चापरे ।\n\nअष्टौ चैव तु लक्षाणि दशभिर्मण्डलैस्थितम् ।। ४६ ।।\n\nनिश्वासे तु समाख्यातं नन्दीशो यत्र दीक्षितः ।\n\nशुक्रः कुबेरो वरुणो यमश्चैवाश्विनावपि ।। ४७ ।।\n\nगणाश्चैव महाभागा रुद्राश्चैव तु दीक्षिताः ।\n\nनिश्वासे तु परे तन्त्रे कथितं तव शोभने ।। ४८ ।।\n\nसहस्रमेकं विज्ञेयं नियता षष्टिसङ्ग्रहम् ।\n\nशतमेकं तथा चान्यं मन्त्राणां परिसंख्यया ।। ४९ ।।\n\nएकादशविधैर्भेदैः तथा सप्तविधैः पुनः ।\n\nप्. ८३०)\n\nसप्तविद्याधरं तन्त्रं तथा स्वायंभुवेति च ।। ५० ।।\n\nनामद्वयं समाख्यातं दक्षाद्या यत्र दीक्षिताः ।\n\nप्रजानां पतयश्चैव तथा ब्रह्मसुताश्च ये ।। ५१ ।।\n\nदीक्षिताश्च नियुक्ताश्च असुराश्चैव सन्ततम् ।\n\nयक्षराक्षसगन्धर्वाः पिशाचोरगकिन्नराः ।। ५२ ।।\n\nगरुडाद्यो द्विजाश्चैव ये च लोकेषु संस्थिताः ।\n\nसहस्रमेकं मन्त्राणां त्रिंशद्भिर्मण्डलैः स्थितम् ।। ५३ ।।\n\nपञ्चधा भेदभिन्नन्तु आग्नेयो यत्र दीक्षिताः ।\n\nगातरोधे गृहाश्चैव ये च विघ्नादयो गणाः ।। ५४ ।।\n\nआग्नेयमिति तन्त्रेऽस्मिन् तेजस्संभवसे भवम् ।\n\nप्. ८३१)\n\nएकादश सहस्राणि कोटित्रीणि च संग्रहे ।। ५५ ।।\n\nमण्डलानां शतञ्चैव अष्टधा वरणे स्थितम् ।\n\nअष्टादश विधैर्भेदैः लोके मन्त्रगणान् बहून् ।। ५६ ।।\n\nबहुधा परिसंख्यातं पञ्चगर्भपुरस्सरम् ।\n\nविसर्पितञ्च संबोधैः कूटमुद्भूतकारणैः ।। ५७ ।।\n\nअतिशयान्वितश्चैव गोह्यगुह्यकसंभवैः ।\n\nअत्र ते ऋषयंस्सिद्धाः बलखिल्यास्तपोधनाः ।। ५८ ।।\n\nअयने दक्षिणे देवा ये च वै उत्तरे स्थिताः ।\n\nअनेन चैव सिद्धान्ते देवा वै मानवादयः ।। ५९ ।।\n\nतत्साध्यस्तन्त्रमेतत्तु वीरभद्रेऽत्रसंज्ञितम् ।\n\nप्. ८३२)\n\nकोटिरेकं सहस्रञ्च मन्त्रमण्डलविंशकम् ।। ६० ।।\n\nद्विविधं नामसंज्ञाभिः रौरवेति च विश्रुतम् ।\n\nपञ्चमन्त्रशता ज्ञेयाः चतुर्मूर्तिव्यवस्थिताः ।। ६१ ।।\n\nमकुटेति समाख्यातो निधनक्षेत्रवादिभिः ।\n\nनलान्तर्मातृकल्पैश्च ऋषिभिः सेव्यते सदा ।। ६२ ।।\n\nशतमेकन्तु विज्ञेयं भिन्नश्चापि तथा विधाः ।\n\nमण्डलाष्टकसंयुक्तं विसरन्नामनामतः ।। ६३ ।।\n\nदशमन्त्रसहस्राणि दशभिर्मण्डलैर्युतः ।\n\nदशभेदाः समाख्याताः चन्द्रभासमिति स्मृतम् ।। ६४ ।।\n\nशतार्धमेकमन्त्राणां एकवीरप्रतिष्टितम् ।\n\nप्. ८३३)\n\nएकमण्डलगूढन्तु नारसिह्मेति विश्रुतम् ।। ६५ ।।\n\nयत्रेते दीक्षिता दैत्याः नलिनो देवकण्टकाः ।\n\nमयाद्या नलिनश्चैव नलिनाद्याश्च यत्र वै ।। ६६ ।।\n\nरसक्षेत्रक्रियापादा विज्ञेया बहुभेदतः ।\n\nमन्त्रैर्द्वादशभिर्युक्तं मण्डलद्वयसंयुतम् ।। ६७ ।।\n\nद्विधावस्थेन देवेशि मुखबिंबमिति स्मृतम् ।\n\nद्विसहस्रे शते द्वे च मण्डाश्च त्रिसप्ततिः ।। ६८ ।।\n\nसप्तशाखाप्रभेदश्च प्रोद्गीतन्नाम नामतः ।\n\nयोगिनां परमो यत्र मन्त्रभेदः प्रवर्तते ।। ६९ ।।\n\nएकवीरधरैर्मन्त्रैः जपकर्मादिसिद्धये ।\n\nप्. ८३४)\n\nत्रयस्त्रिंशत्समायुक्तं विद्याशक्तिविचेष्टितम् ।। ७० ।।\n\nमहामहादिप्रमुखैः विद्याभिश्च सुसंस्कृतैः ।\n\nमहाव्रतविधानञ्च दीक्षाविधिसमुद्भवः ।। ७१ ।।\n\nकपालोत्तरकल्पैश्च सिद्धिकल्पैश्च योजितः ।\n\nनाडीसञ्चारसंयुक्तं ललितं पञ्चमं चलम् ।। ७२ ।।\n\nआज्ञासिद्धिस्तु विज्ञेया मन्त्राणां शतयोजितम् ।\n\nदशधा मण्डलाख्यातं सिद्धमित्येव संज्ञितम् ।। ७३ ।।\n\nत्रीणि मन्त्रसहस्राणि विंशतिश्चैव मण्डलाः ।\n\nकोटिद्वयन्तु मन्त्राणां शतानां परिकीर्तितम् ।। ७४ ।।\n\nमन्त्रपञ्चसमायुक्तमेकमण्डलपूजितम् ।\n\nप्. ८३५)\n\nत्रिमण्डलमथाज्ञेयं गूढदेवैस्तु कीर्तितम् ।। ७५ ।।\n\nमन्त्राणान्तु सहस्रे द्वे शताः पञ्चशतानि च ।\n\nमण्डलानां शतञ्चैव शर्वोद्गीतमिति स्मृतम् ।। ७६ ।।\n\nशृणु मन्त्रसहस्राणि मण्डलाश्चापि विंशतिः ।\n\nकिरणे हि समाख्यातमादित्यो यत्र दीक्षितः ।। ७७ ।।\n\nकोटिसप्तसमाख्यातमादित्यो यत्र दीक्षितः ।\n\nकोटिसप्तसमाख्यातं मन्त्राणां नियुतं तथा ।। ७८ ।।\n\nमण्डलानां सहस्रन्तु सङ्ग्रहः परिकीर्तितः ।\n\nसंख्याता मन्त्रभेदाश्च शाखाभेदाश्च तत्वतः ।। ७९ ।।\n\nमण्डलाश्चापि मन्त्राणां सर्वतन्त्रोत्तराणि च ।\n\nप्. ८३६)\n\nशिवप्रोक्ता स्मृतांह्येते तन्त्रकल्पबहु स्मृताः ।। ८० ।।\n\nअनित्यता च भूतानां दृष्ट्वा लोकानिमान् पुरा ।\n? तत्वं याति संज्ञाश्च विद्यातत्वं शिवात्मकम् ।। ८१ ।।\n\nदेवासुरमनुष्याश्च मन्त्रसिद्धाश्च ये स्मृताः ।\n\nगन्धर्व यक्षरक्षाश्च पिशाचा ऋषयस्तथा ।। ८२ ।।\n\nसर्वे ते मन्त्रसिद्धास्तु तेषामायुस्तु मन्त्रजाः ।\n\nमन्त्रजापेन सिद्धास्तु सर्वे ते साधकाः स्मृताः ।। ८३ ।।\n\nतत्वं विज्ञाय मुक्तिस्तु सत्यमेतन्महेश्वरि ।\n\nइदं सारमिदं सारं यस्सर्वं ज्ञातुमिच्छति ।। ८४ ।।\n\nअपि वर्षसहस्रान्ते शास्त्रान्तेनाधिगच्छति ।\n\nप्. ८३७)\n\nविज्ञायाक्षरतन्मात्रं गुरुमाराध्य यत्नतः ।। ८५ ।।\n\nप्रार्थयेत महादेव गुरुं तत्वविशारदम् ।\n\nतत्प्रसादाद्भवेन्मुक्तिः संसारभवबन्धनात् ।। ८६ ।।\n\nइति निश्वासकारिकायां दीक्षोत्तरे तन्त्रावतारः चतुर्थः पटलः ।\n\nदेवी - \n\nभगवन् श्रोतुमिच्छामि किञ्चित्कौतूहलान्विता ।\n\nतत्वमाचक्ष्व देवेश यदि स्याद्वरदो मम ।। १ ।।\n\nबिन्दुनादं तथा शक्तिनाडीत्रयमिदं शुभम् ।\n\nयत्र तत्वञ्च देवेश उत्क्रान्तिसिद्धिसाधनम् ।। २ ।।\n\nप्. ८३८)\n\nएकादशविधञ्चैव नवात्मे सर्वमाश्रितम् ।\n\nतेन सर्वमिदं कार्यं तेन सर्वमिदं ततम् ।। ३ ।।\n\nदृश्यते च कथं बिन्दुः कतिरक्षरयोजितः ।\n\nकस्मिन् कस्मिन् प्रदेशे तु द्रष्टव्यं बिन्दुमीश्वरम् ।। ४ ।।\n\nकरण एव कथं तस्य येन दृश्यते तत्वतः ।\n\nनादञ्चैव तथा शक्तिः हृल्लक्षस्य च दर्शनम् ।। ५ ।।\n\nसर्वमेतद्यथा न्यायं कथयस्व प्रसादतः ।\n\nईश्वरः -\n\nशृणु देवि परं गुह्यं रहस्यमिदमुत्तमम् ।। ६ ।।\n\nतदहं संप्रवक्ष्यामि साधकानां हितावहम् ।\n\nप्. ८३९)\n\nनवात्मकेन सर्वेशि यथा भवति तच्छृणु ।। ७ ।।\n\nवर्णाष्टकं धृवं देवि बिन्दुव्यापक उच्यते ।\n\nनादं तस्य शिखा प्रोक्ता शक्तिस्तु परमं स्थिता ।। ८ ।।\n\nएकादश पदार्थन्तु कारणं परमस्ति च ।\n\nगुरुवक्राच्च लभ्येत यथा तेनैव चोदितः ।। ९ ।।\n\nअकार उकार भेदेन मकारेण तथैव च ।\n\nयथा कर्माणि कुरुते कथयामि तवाखिलम् ।। १० ।।\n\nसर्वज्ञानपरं सूक्ष्मं सर्वज्ञानं सुदुर्लभम् ।\n\nअनादिपरमं ज्ञानं अनादि परमव्ययम् ।। ११ ।।\n\nबिन्दुनादं तथा शक्तिं सूक्ष्मं परमव्ययम् ।\n\nप्. ८४०)\n\nयथा प्राप्स्यसि तन्नादं बिन्दुश्च भुवि दुर्लभम् ।। १२ ।।\n\nन मया कस्यचित्ख्यातं तत्ते वक्ष्यामि सुव्रते ।\n\nभ्रुवोर्मध्ये समाख्यातं देवदेवं महेश्वर ।। १३ ।।\n\nशुद्धस्फटिकसङ्काशं सर्वतत्वप्रकाशकम् ।\n\nवर्जितं दर्शतत्वैश्च दर्शतत्वप्रकाशकम् ।। १४ ।।\n\nदृश्यते च तदा तेजो ज्वलन्तं स्वेन तेजसा ।\n\nदीपौ तस्य समाख्यातौ उभौ तौ शशि भास्करौ ।। १५ ।।\n\nअवस्था स्थिता चेताख्यातयन्तौ सन्ततः ।\n\nइडा दृश्यति वामेन सुषुम्ना दक्षिणेन तु ।। १६ ।।\n\nताभ्यां मध्ये परं स्थानं यत्र बिन्दुर्व्यवस्थितः ।\n\nप्. ८४१)\n\nघटमध्ये यथा दीपः तद्घटं वै प्रकाशते ।। १७ ।।\n\nउपदेशविहीनस्तु परं तत्वं न दृश्यते ।\n\nयथाऽदर्शो मलैर्ग्रस्तः प्रतिबिंबं न दृश्यते ।। १८ ।।\n\nतद्वद्योगविहीनस्य प्रत्यक्षं न च दृश्यते ।\n\nउभयोरपि पाणिभ्यां धारसंस्थाप्य बुद्धिमान् ।। १९ ।।\n\nउपदेशसमायोगात् दृश्यते बिन्दुरीश्वरः ।\n\nनासा श्रोत्रं तथा चक्षुः उभयोरपिच्छादयेत् ।। २० ।।\n\nषड् द्वाराणि च संस्थाप्य पश्यते बिन्दुमीश्वरम् ।\n\nछादनात् त्यज्यते बिन्दुः शुद्धस्फटिकनिर्मलः ।। २१ ।।\n\nविधुं निर्मलं बिन्दुं स बिन्दुं तेजसान्वितम् ।\n\nप्. ८४२)\n\nशब्दनादविनिर्मुक्तं ध्यातव्यं परमं शिवम् ।। २२ ।।\n\nबिन्दुलीनमनः कृत्वा ध्यायेद्बिन्दुसुयन्त्रितः ।\n\nयथा सर्वगतो वायुं पीठस्थो न च दृश्यते ।। २३ ।।\n\nएवं सर्वगतो बिन्दुः योगहीनो न दृश्यते ।\n\nअरणिस्थो यथा वह्निः विद्यमानो न दृश्यते ।। २४ ।।\n\nयोगहीनस्तथा बिन्दुः न तु दृश्यति सुन्दरि ।\n\nसंयोगेन तथा बिन्दुः प्रत्यक्षो दृश्यते तदा ।। २५ ।।\n\nसर्पिः क्षीरे यथाऽव्यक्तं विद्यमानं न दृश्यते ।\n\nतद्वत् सर्वगतो बिन्दुः योगहीनो न दृश्यते ।। २६ ।।\n\nयथा सर्पि च अग्निश्च प्रयोगेण तु सुन्दरि ।\n\nप्. ८४३)\n\nप्राप्यते च तथा बिन्दुः योगिनाञ्च महात्मनाम् ।। २७ ।।\n\nतोयकान्तो मणिर्यद्वत् प्रक्षिप्तोऽपि महाहदे ।\n\nप्रकाशयति तत्तोयं आत्मकीडेन तेजसा ।। २८ ।।\n\nउद्धृतेन मणिर्यद्वत् जलमग्नौ प्रकाशके ।\n\nतद्वद्योगविहीनस्य बिन्दुश्चैव न दृश्यते ।। २९ ।।\n\nध्यानात्सा जायते बिन्दुः संयोगाद्दृश्यते पुनः ।\n\nध्यानं योगं समाख्याय पश्यते बिन्दुमीश्वरम् ।। ३० ।।\n\nयोगिनां प्रत्ययो बिन्दुः प्रत्ययात्प्राप्यते परम् ।\n\nपरत्वादपरं नास्ति नित्ययुक्तं सदा भवेत् ।। ३१ ।।\n\nकारणेन तु संप्राप्तिः प्रयोगाच्चैव सुन्दरि ।\n\nप्. ८४४)\n\nकथितं स रहस्यन्तु ज्ञातव्यं योगिभिस्सदा ।। ३२ ।।\n\nदृष्ट्वा बिन्दुर्ज्वलन्तं तु नेत्र मध्ये व्यवस्थितः ।\n\nविज्ञेया च सदा देवि शिखा तस्यैव मध्यतः ।। ३३ ।।\n\nदृश्यते तत्परं सूक्ष्मं बिन्दुकोटिसमप्रभम् ।\n\nतल्लयस्सततं योगी लक्षयेत्सुसमाहितः ।। ३४ ।।\n\nशृणुष्वावहिता देवि नादञ्च बिन्दुदुर्लभम् ।\n\nनव तत्वानि देवेशि यान्युक्तानि नवात्मके ।। ३५ ।।\n\nतेषां मध्ये यकाराद्याः सप्तबीजाः समाहिताः ।\n\nआदिहुङ्कारसंयुक्तः सप्तैते भुविदुर्लभाः ।। ३६ ।।\n\nफट्कारेण समायुक्ताः सद्योद्भ्रमण विश्रुताः ।\n\nप्. ८४५)\n\nसद्यस्सङ्क्रामणन्त्येते एकमेव नियोजिताः ।। ३७ ।।\n\nषष्ठञ्च यत्परं बीजं वर्गान्ते च व्यवस्थितः ।\n\nहाकाररूपसंयोगात् चिन्त्यमानस्तु सोत्क्रमात् ।। ३८ ।।\n\nएवमन्ये समाख्याताः पञ्चबीजं समासतः ।\n\nअकारादिमकारान्ता मकारोकारयोजिताः ।। ३९ ।।\n\nसद्योत्क्रामकराह्येते कथितास्तव शोभने ।\n\nएतास्सप्तसमाख्याताः क्षुरिकाः प्राणहारिकाः ।। ४० ।।\n\nलक्षञ्जपेन्न सन्देहः सत्यं देवि वदाम्यहम् ।\n\nसप्तानान्तु समाख्यातमष्ट ओङ्कार उच्यते ।। ४१ ।।\n\nहुंफट्कारसमायुक्ताः सद्य उत्क्रामयेत्प्रभुः ।\n\nप्. ८४६)\n\nओङ्कारं सर्वदेवत्यं सर्वव्यापी परश्शिवः ।। ४२ ।।\n\nत्र्यक्षरञ्च त्रिदेवत्यं त्रिमात्राद्यधिकं तथा ।\n\nतत्र चोत्पद्यते शंभुः शब्दातीतस्तु निष्कलः ।। ४३ ।।\n\nपरस्सूक्ष्मतरो देवः सर्वपाशविमोचकः ।\n\nनानामार्गस्थितो व्यापी सर्वलोकस्य दुर्लभः ।। ४४ ।।\n\nत्रीणि स्थानानि देहेऽस्मिन् यत्र नादो व्यवस्थितः ।\n\nहृदये चैव कर्णे च भ्रुवोर्मध्ये तथैव च ।। ४५ ।।\n\nयत्र सूत्राकृतिः सूक्ष्मं शुद्धस्फटिकसप्रभम् ।\n\nतुर्यद्वारमिति प्रोक्तं देवयानमिति स्मृतम् ।। ४६ ।।\n\nमार्गत्रयमिति प्रोक्तं नाडीत्रयमिति स्मृतम् ।\n\nप्. ८४७)\n\nदेवतानां त्रयञ्चैव शक्तित्रयमिति स्मृतम् ।। ४७ ।।\n\nफलत्रयमिति ख्यातं देहेऽस्मिन् परमेश्वरि ।\n\nसर्वगः सर्वतो व्यापी सर्वमापूर्यतिष्ठति ।। ४८ ।।\n\nअकारं हृदि मध्ये तु जागर्तीत्यवस्थितः ।\n\nपद्मस्य कर्णिकामध्ये ब्रह्मा तत्र व्यवस्थितः ।। ४९ ।।\n\nउकारं कर्णमाश्रित्य ब्रह्मस्थानं तदुच्यते ।\n\nतालुजिह्वमिति ख्यातं द्वितीयं स्थानमुच्यते ।। ५० ।।\n\nअकारन्नेत्रमाध्ये तु सुषुप्तपदमुच्यते ।\n\nलवं कस्य तु तत्स्थानं कथितं तव शोभने ।। ५१ ।।\n\nअर्धमात्रपदे तस्य तुर्यब्रह्मपदे स्थितः ।\n\nप्. ८४८)\n\nमूर्ध्नि स्थानं परं सूक्ष्मं मोक्षमार्गप्रदायकम् ।। ५२ ।।\n\nतुर्यातीतं परं देवि सुसूक्ष्मपदमव्ययम् ।\n\nतं ज्ञात्वा मुच्यते जन्तुः भवेत्संसारबन्धनात् ।। ५३ ।।\n\nतुर्यातीतमिति प्रोक्तं यत्र गत्वा न शोचति ।\n\nएवं व्याप्तमिदं सर्वं वाङ्मयं स चराचरम् ।। ५४ ।।\n\nएतेषां नादमध्ये तु शिवं तत्र व्यवस्थितः ।\n\nहृदयं देहमध्ये तु तत्र पद्मं व्यवस्थितम् ।। ५५ ।।\n\nकर्णिकापद्ममध्ये तु अकारं तस्य मध्यतः ।\n\nतस्य मध्ये विनिष्क्रान्तं नादं परमदुर्लभम् ।। ५६ ।।\n\nउकारञ्च मकारञ्च भित्वा नादो विनिर्गतः ।\n\nप्. ८४९)\n\nतुर्यद्वारविनिष्क्रान्तं द्वयन्तस्य विचिन्तयेत् ।। ५७ ।।\n\nअकारे तु समुत्थाय ब्रह्मद्वारसमुद्गतम् ।\n\nएष शब्दस्समाख्यातो मोक्षमार्गप्रदायकम् ।। ५८ ।।\n\nएतद्ध्यानवरं दिव्यं सेवितव्यं प्रयत्नतः ।\n\nध्यानेन तु किमन्येन तपसोग्रेण वा पुनः ।। ५९ ।।\n\nकिं तीर्थगमनैर्वापि ध्यानैर्वापि सुपुष्कलैः ।\n\nविदन्ते नादसद्भावे बिन्दुदेवे च शोभने ।। ६० ।।\n\nयद्येकं विदितं नादं सूक्ष्ममेकं परापरम् ।\n\nअथापि दीपदेहस्तु आकाशे तु यथा शिवा ।। ६१ ।।\n\nलीना सर्वगता तद्वत् न दृश्यति चांबरम् ।\n\nप्. ८५०)\n\nएवं सूक्ष्माति सूक्ष्मस्य नादतत्वस्य निर्णयः ।। ६२ ।।\n\nएष नादः समुद्दिष्टः सर्वतन्त्रेषु चोत्तमः ।\n\nसूर्यरश्मिसहस्राभा मध्ये नाडी प्रकीर्तिता ।। ६३ ।।\n\nसहिता सर्वतत्वैश्च शक्तिना सह संयुता ।\n\nसा नाडी सर्वशब्दानां तत्वानाञ्चैव शोभने ।। ६४ ।।\n\nसङ्गृह्य समुदायेन शिवतत्वे तु लीयते ।\n\nसूक्ष्मा च सर्वगा चैव ज्ञात्वा ज्ञानी विमुच्यते ।। ६५ ।।\n\nहित्वा सूर्यञ्च सोमञ्च सर्वगः स शिवो भवेत् ।\n* * * * * * * * * * * ##?\n\n* * * * * ? सा तु नादं तस्यां तु लीयते ।\n\nप्. ८५१)\n\nसूर्यमण्डलमध्ये तु अकारस्तु व्यवस्थितः ।। ६७ ।।\n\nतत्र चोत्पद्यते शब्दो विश्रमेच्छशिमण्डले ।\n\nस्वयं विष्णुस्समुत् * * * * * * * * * \n? ।। ६८ ।।\n\n* * * ? परं स्थानं वह्निमण्डलमुत्तमम् ।\nमकारेति च विख्यातो भित्वा नादो लयं स्थितः ।। ६९ ।।\n\nपिङ्गलामार्गमापन्ना तुर्यद्वारेति विश्रुता ।\n\nअर्धमात्रा तु * * * * * * * * * * \n? ।। ७० ।।\n\nध्यायेत्तु परमं नादं तुर्यद्वारेण योगवित् ।\n\nलयं तस्य तु देवेशे यत्रासौ परमश्शिवः ।। ७१ ।।\n\nतदेव निष्कलं तत्वं चिन्त्यते मोक्षवादिभिः ।\n\nप्. ८५२)\n\n* * * * * * ? न्ते शिवतत्वविदो जनाः ।। ७२ \n।।\n\nदेव्युवाच - \n\nमण्डलानाञ्च देवानां तत्वानाञ्च महेश्वर ।\n\nहृल्लक्षः परमो ज्ञेयो योगिनाञ्च तथैव हि ।। ७३ ।।\n\nतस्मिन् प्रवर्तते सिद्धिः योगञ्च भु * * * * ? ।\n* * * * * * * * * * * \n? मर्हसि ।। ७४ ।।\n\nईश्वरः - \n\nसबीजनिर्बीजविभागेन नवमात्मा परिकीर्तितः ।\n\nह्रासह्रासविभागेन नानासिद्धिफलप्रदा ।। ७५ ।।\n\nषडक्षरपरञ्चैव पञ्चाक्षरपरं शुभम् ।\n\nप्. ८५३)\n\nचतुरक्षरं विजानीयात् * * * * * * * ? ।। ७६ ।।\n\n* * * * ? देवेश अङ्गानि कथितानि तु ।\nसंपूर्णः शिव इत्युक्तः स एव परमेश्वरि ।। ७७ ।।\n\nएकैकह्रसिता ये तु बिन्दुरुकारयोजिता ।\n\nहृदयादि समुद्दिष्टा ज्ञातव्यास्तु वरानने ।। ७८ ।।\n\n* * * ? एते सर्वे उद्य उत्क्रमणा स्मृताः ।\nहृल्लक्षदर्शनं देवि अचिरादेव जायते ।। ७९ ।।\n\nइदमन्यत्परं देवि कथिताम्यनु * * * ? ।\n* * * * * * * * * * ? \nश्च तथैव च ।। ८० ।।\n\nयकार उकारसंयुक्तं वर्णत्रयविवर्जितम् ।\n\nप्. ८५४)\n\nध्यायमानो वरारोहे बीजदीपेन बोधितः ।। ८१ ।।\n\nसप्तरात्रेण पश्येत हृल्लक्षं परमेश्वरि ।\n\nविष्णुलिङ्गानि सङ्का * * * * * * * * * \n\n? ।। ८२ ।।\n\n* * * * ? ते योगी पीतनीलान्यनेकशः ।\nकृष्णशुक्लांस्तथा चान्यान् पश्यते रक्तवर्णकान् ।। ८३ ।।\n\nनिजैर्दीपितहृल्लक्षं संहरेत्सप्तमेऽहनि । \n\nज्वलते हृदि पद्मे तु निजदीपसुबो * * ? ।। ८४ ।।\n\n* * * * * * * * * * * ##?\nज्वलते दीप्तवद्देवि हृदयं निजदीपितम् ।। ८५ ।।\n\nहृल्लक्षमेवं विख्यातं ज्ञातव्यं योगिभिस्सदा ।\n\nप्. ८५५)\n\nनाभेरूर्ध्वं वितन्तुकम् * * * * * * * * \n\n? ।। ८६ ।।\n\n* * * * * * * * * * * \n* * * ? ।\n\nकर्णिकापद्ममध्ये तु बिन्दुस्तस्यैव मध्यतः ।\n\nज्वलते भगवान् बिन्दुः दीपस्योर्ध्वशिखोपमः ।। ८७ ।।\n\nहृदयं षडक्षरं प्राप्तं बीजं परमदुर्लभम् ।\n* * * * * * * * * * ? त्तो \nयथा कविः ।। ८८ ।।\n\nएवमन्येऽपि ये प्रोक्ता वेदितव्या हितैषिभिः ।\n\nकथितं ते महाज्ञानं सर्वज्ञानेषु चोत्तमम् ।। ८९ ।।\n\nइदं तत्परमं * * * * * * * * * \n? ।\nसुवर्णेन सहैकत्वं गच्छते नात्र संशयः ।। ९० ।।\n\nप्. ८५६)\n\nज्ञानसिद्धिस्तथा देवि पशुर्याति परं पदम् ।\n\nशिवेन च संहैकत्वं गच्छते * * * * * ? ।। ९१ ।।\n\n* * * ? दशाहाद्वा पश्यते नात्र संशयः ।\nदशाहान्नपरं लङ्घेत् पश्यते नात्र संशयः ।। ९२ ।।\n\nएतल्लक्षपरं दिव्यं सेवितव्यं प्रयत्नतः ।\n\nहिताय स * * * * * * * ? तव शोभने ।। ९३ ।।\n\nनवशक्तिसमायुक्तं धर्मज्ञानसमन्वितम् ।\n\nआसनं कल्प्य देवेशि तत्र न्यासन्तु कारयेत् ।। ९४ ।।\n\nपूजयेत्सकलं देवि पञ्चब्रह्म समन्वितम् ।\n\nएकनावरणेनैव पूजनीयो महेश्वरः ।। ९५ ।।\n\nप्. ८५७)\n\nसर्वसिद्धिकरो देवः पूज्यमानो दिने दिने ।\n\nएवं पूज्य यथा न्यायं जपेध्यायेत्प्रयोगवित् ।। ९६ ।।\n\nदशलक्षेण देवेशि मनसा यद्यदीप्सितम् ।\n\nतत्तत्प्राप्नोत्ययत्नेन साधको नात्र संशयः ।। ९७ ।।\n\nइति निश्वासकारिकायां दीक्षोत्तरे बिन्दुनादयोगप्रकरणे पञ्चमः पटलः \n\n- \n\nदेव्युवाच - \n\nभगवन् श्रोतुमिच्छामि यजनञ्चानुपूर्वशः ।\n\nयेन विज्ञातमात्रेण सिध्यते नात्र संशयः ।।\n\nप्. ८५८)\n\nईश्वरः - \n\nप्रकृतिञ्चादितः कृत्वा शिवतत्वमपश्चिमम् ।\n\nआद्यमध्ये तु ये तत्वाः कथयामि यथाक्रमम् ।। २ ।।\n\nआदिवक्त्रं लिखेत्पद्मं केसरालं स कर्णिकम् ।\n\nतस्मिन् सर्वमशेषन्तु विधिं कुर्याद्वरानने ।। ३ ।।\n\nदेवतमण्डलांश्चैव त्रितत्वेन समन्वितं ।\n\nप्रकृतिर्विन्यसेन्मध्ये मूर्तिना सहसंयुतम् ।। ४ ।।\n\nसकलीकृततत्वैस्तु शिवस्यावाहनं कुरु ।\n\nअनन्तं हृदयं तस्य व्योमरूपं शिरस्मृतम् ।। ५ ।।\n\nव्यापिनी तु शिखा प्रोक्ता अनायकं कवचं स्मृतम् ।\n\nप्. ८५९)\n\nअनासिताभवेदस्तं शिवाङ्गाः परिकीर्तिताः ।। ६ ।।\n\nमकारं हृदयं प्रोक्तमुकारन्तु शिरस्मृतम् ।\n\nईकारन्तु शिवा देवि आकारं कवचं विदुः ।। ७ ।।\n\nअंकारमस्त्रमित्युक्तं कथितं ह्यनुपूर्वशः ।\n\nब्रह्माणमस्त्रदैवत्यं कवचं विष्णुदैवतम् ।। ८ ।।\n\n* * ? हृदयं रुद्रं शिरं ईशानदैवतम् ।\nशिवा तु देवदेवेशि त्वमेव परिकीर्तिता ।। ९ ।।\n\nनवात्मानं शिवं विद्यात् सर्वतः परिकीर्तिताः ।\n\nपुरुषं पूर्वतोन्यस्य आग्नेययां नियतिं न्यसेत् ।। १० ।।\n\nकालं दक्षिणपत्रे तु मायां वै नैरृते दिशि ।\n\nप्. ८६०)\n\nविद्या पश्चिमतः प्रोक्ता ईश्वरं वायुगोचरे ।। ११ ।।\n\nसदाशिवं परं तत्वं उत्तरेण तु विन्यसेत् ।\n\nशिवतत्वं परं शुद्धमीशान्यं परिकल्पयेत् ।। १२ ।।\n\nएष ते यजनं देवि प्रकृतेः परिकीर्तितः ।\n\nस्वतत्वं मध्यतः कृत्वा यष्टव्यानि दिने दिने ।। १३ ।।\n\nएवं तत्वान्यजेद्देवि प्रकृत्यादिशिवात्मिकाम् ।\n\nशिवाङ्गा ये जनाः प्रोक्ताः कर्णिकायां व्यवस्थिताः ।। १४ ।।\n\nकेयूराः पुष्कलान्तैस्तु कार्या नित्यं सदा बुधैः ।\n\nएष एव विधिर्देविः प्रकृत्यादि शिवान्तिकाः ।। १५ ।।\n\nविधिमेवं सकृत् ज्ञात्वा न भूयो जन्मभाक् भवेत् ।\n\nप्. ८६१)\n\nउत्तिष्ठन्तर्धाने च पादचारे तथैव च ।। १६ ।।\n\nखड्गे च पादुके चैव अञ्जने रेचने तथा ।\n\nगुडिकाकाशगमने दन्तकाष्ठे पवित्रके ।। १७ ।।\n\nविद्वेषाकर्षणेचैव शान्तिके पौष्टिके तथा ।\n\nपूर्वसूत्रेण तु ये प्रोक्ताः तत्सर्वं लभते नरः ।। १८ ।।\n\nएकैकं जपतो मन्त्री जपेन्नानेन मन्त्रतः ।\n\nपुनश्च शृणु देवेशि यजनं कथयामि ते ।। १९ ।।\n\nचिरावरणसंयुक्त * * * * * * * * ? । \n\nसकलीकृत्य देवेशि निष्कलेन शिवं स्मरेत् ।। २० ।।\n\nचोदिताः पूर्वसूत्रे तु शिवाङ्गाः कथयामि ते ।\n\nप्. ८६२)\n\nसकलं हृदयं देवि सकलाढ्यं शिरस्मृतम् ।। २१ ।।\n\nखमलन्तु शिखा प्रोक्ता क्षपणं कवचं तथा ।\n\nक्षयान्तमस्त्रमित्युक्तं शिवाङ्गाः परिकीर्तिताः ।। २२ ।।\n\nशून्येनैव तु देवेशि तेन तत्वं विचिन्तयेत् ।\n\nविद्याङ्गास्ते तु विज्ञेयाः पूर्वसूत्रे तु ये स्मृताः ।। २३ ।।\n\nहृदयं मध्यतो न्यस्य शिरः पूर्वदले न्यसेत् ।\n\nदक्षिणेन शिखां दद्यात् कवचं पश्चिमेन तु ।। २४ ।।\n\nउत्तरेणास्त्रमित्युक्तं विन्यसेत्तु यथाक्रमम् ।\n\nविद्याङ्गा हृदयं देवि आग्नेययां परिकल्पयेत् ।। २५ ।।\n\nईशान्यान्तु शिरो दद्यात् एवमादिक्रमेण तु ।\n\nप्. ८६३)\n\nद्वितीयावरणे मन्त्रतत्वानि परिकल्पयेत् ।। २६ ।।\n\nपूर्वमादिक्रमेणैव विन्यसेत्तु यथाक्रमम् ।\n\nएषते कथ्यते देवि तत्वानां यजनं प्रति ।। २७ ।।\n\nप्रकृत्यादि विभागेन यजेत्तमनुपूर्वशः ।\n\nएवं यष्ट्वा तु तत्वानि जपेच्चैव नवात्मकम् ।। २८ ।।\n\nलक्षैकैकं जपेन्मन्त्रं सर्वसिद्धिमवाप्नुयात् ।\n\nमनसा चिन्तितं सर्वं संपादयति मन्त्रिणः ।। २९ ।।\n\nसूत्रेणैव तु यत्प्रोक्तं तत्सिद्धिफलमाप्नुयात् ।\n\nद्विरावरणमेतद्धि यजनं समुदाहृतम् ।। ३० ।।\n\nपुनश्च यजनं वक्ष्ये तत्वानां वरवर्णिनी ।\n\nप्. ८६४)\n\nत्रिभिरावरणैस्तत्वान्यष्ट्वा सिद्धिमवाप्नुयात् ।। ३१ ।।\n\nपञ्चब्रह्मसमायुक्तं शिवाङ्गैश्च समन्वितम् ।\n\nगर्भावरणमेतद्धि कर्तव्यं सुरसुन्दरि ।। ३२ ।।\n\nद्वितीयं तत्वभिः कार्यं विद्याङ्गैश्च तृतीयकम् ।\n\nएवं तत्वगणान् देवि यष्ट्वा सिद्धिमवाप्नुयात् ।। ३३ ।।\n\nचतुरावरणेनैव यष्टव्या तु तवध्यति ।\n\nयं यष्ट्वा सिध्यते मन्त्रं मुच्यते नात्र संशयः ।। ३४ ।।\n\nतत्वानि सिद्धितान्येव कर्मणा मनसा गिरा ।\n\nनानेन सदृशं यागं त्रिषु लोकेषु विद्यते ।। ३५ ।।\n\nसाधकानां हितार्थन्तु कथितन्तु तवाखिलम् ।\n\nप्. ८६५)\n\nपञ्चब्रह्म शिवाङ्गैश्च गर्भमेतत्तु कल्पयेत् ।। ३६ ।।\n\nसकलादि शिवाङ्गा ये द्वितीयावरणे न्यसेत् ।\n\nपूर्वसूत्रे तु यत्प्रोक्ता अङ्गाश्चैव नवात्मके ।। ३७ ।।\n\nतृतीयावरणे ते तु यष्टव्या सुसमाहितैः ।\n\nनवात्मपञ्चभिर्भेदैः यन्मया परिकीर्तितम् ।। ३८ ।।\n\nचतुरावरणे ते तु यष्टव्याः साधकोत्तमैः ।\n\nएवं यष्ट्वा ततो मन्त्री जपयोगं समारभेत् ।। ३९ ।।\n\nएष ते कथितो देवि चतुरावरणेन तु ।\n\nबुध्वा स्मृत्वा च मुच्यन्ते साधकाज्जन्मबन्धनात् ।। ४० ।।\n\nपुनरेव प्रवक्ष्यामि शृणु देवि समाहिता ।\n\nप्. ८६६)\n\nयन्न कस्यचिदाख्यातं कथयामि तवाखिलम् ।। ४१ ।।\n\nआवाहरोधसान्निध्यविसर्जनविसर्जितम् ।\n\nन्यासमात्रेण मुच्यन्ते साधकाज्जन्मबन्धनात् ।। ४२ ।।\n\nपूर्वोक्तन्तु विधिं कृत्वा साधकः परमेश्वरि ।\n\nपरमाक्षरं न्यसेत्तत्र कर्णिकायान्तु मन्त्रिणा ।। ४३ ।।\n\nसकलादि क्रमेणैव पूर्वादारभ्य विन्यसेत् ।\n\nपरमाक्षरस्य योगोयमेवं ते समुदाहृतम् ।। ४४ ।।\n\nसकलं पूर्वदिग्भागे कर्णिकायान्तु विन्यसेत् ।\n\nपूर्वपत्रे पुनर्देवि विन्यसेत्परमाक्षरम् ।। ४५ ।।\n\nआग्नेययां निष्कलं तत्र शून्यतत्वन्तु दक्षिणे ।\n\nप्. ८६७)\n\nकलाढ्यं नैऋते चैव खमलं पश्चिमे तथा ।। ४६ ।।\n\nक्षपणं वायुदेशे तु क्षयान्तञ्चोत्तरे तथा ।\n\nईशान्यां विन्यसेन्मन्त्री कण्ठोष्ठं परमेश्वरि ।। ४७ ।।\n\nसकलं पद्मपीठन्तु कथितं ह्यनुपूर्वशः ।\n\nआग्नेययां निष्कलं तत्र कर्णिकायान्तु विन्यसेत् ।। ४८ ।।\n\nपूर्वपत्रे तु सकलमाग्नेययां परमाक्षरम् ।\n\nदक्षिणे शून्यतत्वन्तु कलाढ्यं नैर्-ऋतेन तु ।। ४९ ।।\n\nपश्चिमे खमलं प्रोक्तं क्षपणं वायुगोचरे ।\n\nक्षयान्तमुत्तरेणैव कण्ठोष्ठं नैशगोचरे ।। ५० ।।\n\nनिष्कलं पद्मपीठन्तु आग्नेययां परिकल्पयेत् ।\n\nप्. ८६८)\n\nदक्षिणे कर्णिकायान्तु शून्यतत्वन्तु विन्यसेत् ।। ५१ ।।\n\nसमलं पूर्वपत्रे तु आग्नेययां निष्कलं न्यसेत् ।\n\nपरमाक्षरं न्यसेद्देवि दक्षिणे समुदाहृतम् ।। ५२ ।।\n\nकण्ठोष्ठ्यं नैर्-ऋते चैव खमलं पश्चिमे न्यसेत् ।\n\nक्षपणं वायुदेशे तु विन्यसेत्समुदाहृतम् ।। ५३ ।।\n\nशून्यस्य पद्मपीठन्तु कथितं ह्यनुपूर्वशः ।\n\nनैर्-ऋते कर्णिकायान्तु कलाढ्यं विन्यसेच्छुभे ।। ५४ ।।\n\nपूर्वपत्रे तु सकलमाग्नेययां निष्कलं न्यसेत् ।\n\nशून्यं दक्षिणतो न्यस्य नैर्-ऋत्यां परमाक्षरम् ।। ५५ ।।\n\nपश्चिमे खमलं प्रोक्तं आग्नेययां क्षपणं स्मृतम् ।\n\nप्. ८६९)\n\nक्षयान्तमुत्तरेणैव कण्ठोष्ठमीशगोचरे ।। ५६ ।।\n\nचतुर्थन्ते समाख्यातं पञ्चमं शृणु सांप्रतम् ।\n\nपश्चिमे कर्णिकायान्तु खमलः परिकीर्तितः ।। ५७ ।।\n\nपूर्वपत्रे तु सकलमाग्नेययां निष्कलस्मृतः ।\n\nदक्षिणे शून्यतत्वन्तु कलाढ्यं नैर्-ऋतेन तु ।। ५८ ।।\n\nपरमाक्षरन्तु देवेशि पश्चिमेव तु विन्यसेत् ।\n\nवायव्यां क्षपणं चैव क्षयान्तञ्चोत्तरेण तु ।। ५९ ।।\n\nकण्ठोष्ठमीशदेशे तु पञ्चमं कथितं तव ।\n\nवायव्यां कर्णिकायान्तु क्षपणः परिकीर्तितः ।। ६० ।।\n\nसकलं पूर्वपत्रे तु आग्नेययां निष्कलं न्यसेत् ।\n\nप्. ८७०)\n\nशून्यञ्च दक्षिणे चैव कलाढ्यं नैऋतेन तु ।। ६१ ।।\n\nखमलं पश्चिमेनैव वायव्यां परमाक्षरम् ।\n\nउत्तरे तु क्षयान्तञ्च कण्ठोष्ठ्यमीशगोचरे ।। ६२ ।।\n\nषष्ठ एष समाख्यातः पीठस्ते परिकीर्तितः ।\n\nउत्तरे कर्णिकापीठे क्षयान्तं तत्वविन्यसेत् ।। ६३ ।।\n\nपूर्वतः सकलं देवि आग्नेययां निष्कलं परम् ।\n\nदक्षिणे शून्यमित्युक्तं कलाढ्यं नैऋतेन तु ।। ६४ ।।\n\nपश्चिमे खमलञ्चैव वायव्यां क्षपणं स्मृतम् ।\n\nपरमाक्षरन्तु देवेशि उत्तरेण तु विन्यसेत् ।। ६५ ।।\n\nकण्ठोष्ठ्यं परमं तत्वमीशान्यां परिकल्पयेत् ।\n\nप्. ८७१)\n\nसप्तमं ते समाख्यातं तत्वं सुखरार्चिते ।। ६६ ।।\n\nईशान्यां कर्णिकापीठे कण्ठोष्ठ्यं परिकल्पयेत् ।\n\nपूर्वपत्रे तु सकलमाग्नेययां निष्कलं परम् ।। ६७ ।।\n\nशून्यं तु दक्षिणे पत्रे कलाढ्यं नैऋतेन तु ।\n\nखमलं पश्चिमे चैव क्षपणं वायुगोचरे ।। ६८ ।।\n\nक्षयान्तमुत्तरे चैव ईशान्यां परमाक्षरम् ।\n\nअष्टमं ते समाख्यातं पीठं परमदुर्लभम् ।। ६९ ।।\n\nनवभागं स्मृतो यागः सर्वभागेषु चोत्तमः ।\n\nन मया कस्यचित्ख्यात याग एष सुदुर्लभः ।। ७० ।।\n\nयष्टेनानेन यागेन कृतार्थच्छिन्नसंशयः ।\n\nप्. ८७२)\n\nव्रजते शिवसायुज्यं निर्मलो विगतज्वरः ।। ७१ ।।\n\nशोध्यं दशदशाहुत्या विंशपञ्चाधिकेन तु ।\n\nपञ्चांशेन शतेनैव दीक्षां कुर्वीत देशिकः ।। ७२ ।।\n\nत्रिशक्तिदीपनं कृत्वा शान्तिके पौष्टितर्पणे ।\n\nकर्तव्यं देशिकेन्द्रेण होमकर्म यथाक्रमम् ।। ७३ ।।\n\nविस्तरे विस्तरं कुर्याद्वित्तशाठ्यन्न कारयेत् ।\n\nस्वचित्तस्यानुसारेण यजनन्तु समारभेत् ।। ७४ ।।\n\nसर्वसंहितसामान्यं सर्वतन्त्रेषु चोत्तमम् ।\n\nएकाशीति विभागन्तु कथितं तव शोभने ।। ७५ ।।\n\nकरणैस्सह संयुक्ता पृथिव्यादिरनुक्रमात् ।\n\nप्. ८७३)\n\nएकेनावरणेनैव यजेन्नित्यं समाहितः ।। ७६ ।।\n\nकालयासस्स विज्ञेयः सह तत्वेन सुव्रते ।\n\nएवं * * * * ? यागाः कथिता ह्यनुपूर्वशः ।। ७७ ।।\n\nएवं योजयते देवि साधकस्तु समाहितः ।\n\nपृथिवी तेन सकला सराष्ट्रा नापसंयुता ।। ७८ ।।\n\nयजितं तेन सुश्रोणि भवते नात्र संशयः ।\n\nस ज्ञानी भूतले नित्यं साधकः स शिवं नयेत् ।। ७९ ।।\n\nयेन दीक्षितमात्रास्तु पशवः शिवसंमुखाः ।\n\nप्रयान्ति नात्र सन्देहो ज्ञानविच्छिन्नबन्धनात् ।। ८० ।।\n\nसदाशिवशिवश्चैव नादशक्तिस्तथैव च ।\n\nप्. ८७४)\n\nचत्वारो हि महायागाः अकथ्येया वरानने ।। ८१ ।।\n\nतदहं संप्रवक्ष्यामि तदेकाग्रमना शृणु ।\n\nस्थण्डिले मण्डले वाऽपि वायुराकाशमेव च ।। ८२ ।।\n\nअग्निरप्सु च देवेशि यागहोमं समारभेत् ।\n\nमनसा चक्षुषा चैव वचसा च न संशयः ।। ८३ ।।\n\nधारणा कर्मयोगेन मोचयेन्नात्र संशयः ।\n\nएभ्यः प्रवर्तते सर्वं अस्मिन् सर्वमिदं स्मृतम् ।। ८४ ।।\n\nएभ्यः सिद्धिश्च मुक्तिश्च भिक्षिता जायते शुभे ।\n\nपूर्वोक्तन्तु विधिं कुर्यात् कर्णिकायां महेश्वरि ।। ८५ ।।\n\nमूर्तिं विन्यस्य तत्रैव सकलीकरणं ततः ।\n\nप्. ८७५)\n\nपञ्चब्रह्मकलैश्चैव शिवाङ्गैश्च समन्वितः ।। ८६ ।।\n\nआवाहरोधसंयुक्तं ध्यानयोगसमन्वितम् ।\n\nपञ्चभिः ब्रह्मभिश्चैव विधिं कुर्यादशेषतः ।। ८७ ।।\n\nचतुरावरणैर्युक्तं यजेत सुसमाहितः ।\n\nईशानं मध्यतो दद्यात् पूर्वं तत्पुरुषं न्यसेत् ।। ८८ ।।\n\nअघोरं दक्षिणेचैव वामदेवं तथोत्तरे ।\n\nसद्योजातन्तु देवेशि पश्चिमेन तु विन्यसेत् ।। ८९ ।।\n\nआग्नेययां हृदयं न्यस्य शिर ईशानगोचरे ।\n\nनैऋत्यान्तु शिखां देवि वायव्यां कवचं न्यसेत् ।। ९० ।।\n\nगर्भावरणमेतद्धि कथितं तव सुन्दरि ।\n\nप्. ८७६)\n\nद्वितीयावरणं देवि कथ्यमानं मया शृणु ।। ९१ ।।\n\nघोषं पूर्वेण विन्यस्य रावमग्निं दिशि न्यसेत् ।\n\nस्वनं दक्षिणतो न्यस्य शब्दं नैऋतके न्यसेत् ।। ९२ ।।\n\nस्फोटं पश्चिमतो दद्यात् ध्वनिशब्दन्तु वायवे ।\n\nउत्तरेणैव झङ्कारं ध्वङ्कृतंत्वीशगोचरे ।। ९३ ।।\n\nनवमं यन्महच्छब्दं मध्ये कर्णिकया न्यसेत् ।\n\nउकारादि स्मृता ये तु घोषादीनाञ्च वाचकाः ।। ९४ ।।\n\nतृतीयावरणे देवि कथ्यमानं मया शृणु ।\n\nसकलं पूर्ववक्त्रे तु आग्नेययां निष्कलं न्यसेत् ।। ९५ ।।\n\nशून्यं दक्षिणतो दद्यात् कलाढ्यं नैऋते न्यसेत् ।\n\nप्. ८७७)\n\nखमलं पश्चिमेनैव क्षपणं वायुगोचरे ।। ९६ ।।\n\nक्षयान्तमुत्तरेचैव कण्ठोष्ठन्तु ईशगोचरे ।\n\nपरमाक्षरन्तु देवेशि मध्यदेशे तु विन्यसेत् ।। ९७ ।।\n\nतृतीयावरणं देवि कथितं तव शोभने ।\n\nचतुरावरणं देवि प्रकृत्यन्तं तु विन्यसेत् ।। ९८ ।।\n\nपूर्वमादिक्रमेणैव विन्यसेत् यथाक्रमम् ।\n\nएष यागपरं देवि कथितं ह्यनुपूर्वशः ।। ९९ ।।\n\nसर्वस्वं गोपितं ह्येतत् साधकानां हितावहम् ।\n\nसिद्धिदं मुक्तिदञ्चैव नानेन सदृशं भवेत् ।। १०० ।।\n\nनिन्दाश्चतुष्कलश्चैव शृणु देवि वदाम्यहम् ।\n\nप्. ८७८)\n\nशान्त्यतीतन्तु हृदयं आग्नेययां परिकल्पयेत् ।। १०१ ।।\n\nसकलाद्याः पुनःपश्चान्नवतत्वा यथाक्रमम् ।\n\nएष सादाशिवो योगः कथितस्तव शोभने ।। १०२ ।।\n\nनादस्यैव प्रवक्ष्यामि कथ्यमानं निबोध मे ।\n\nइडिका दीपिका चैव रेचिका मोचिका तथा ।। १०३ ।।\n\nऊर्ध्वगामिनि संयुक्तं गर्भमावरणं स्थितम् ।\n\nऊर्ध्वगामिनि देवेशि न्यसेदाग्नेयगोचरे ।। १०४ ।।\n\nमोचिकेशानदिग्भागे रेचिका नैऋते दले ।\n\nदीपिकान्तु महाभागे वायव्यां परिकल्पयेत् ।। १०५ ।।\n\nहौङ्कारं हृदयं तस्य हुङ्कारन्तु शिरस्मृतम् ।\n\nP. ८७९)\n\nहुङ्कारन्तु शिखा प्रोक्ता हैंकारं कवचं भवेत् ।। १०६ ।।\n\nहःकारमास्त्रमित्युक्तं चतुर्दिक्षु च विन्यसेत् ।\n\nगर्भावरणमेतद्धि कथितं सुरसुन्दरि ।। १०७ ।।\n\nशेषं पूर्ववद्देवेशि आचरेच्च यथाक्रमम् ।\n\nअस्य गुह्यतरं वक्ष्ये शक्तियागमनुत्तमम् ।। १०८ ।।\n\nअस्मात्समाप्यते योगमस्मात्सर्वं प्रवर्तते ।\n\nनानेन कथिता मर्त्या दीक्षानुग्रहकारकाः ।। १०९ ।।\n\nन शक्तिरहितासिद्धि न च याति परं पदम् ।\n\nतस्माच्छ्रेष्ठोपरिष्ठश्च नाख्येन परिदीक्षणे ।। ११० ।।\n\nन रजोमण्डलश्चैव न लुप्ते तु परिग्रहम् ।\n\nप्. ८८०)\n\nअधिवासनञ्चैवत्रि सर्वशेषविवर्जितम् ।। १११ ।।\n\nसानुमेतत्समाख्यातं साधकानां हितावहम् ।\n\nसर्वसंहितसामान्यं यन्महत्सर्वतोमुखम् ।। ११२ ।।\n\nआवाहरोधसान्निध्य विसर्जनविवर्जितम् ।\n\nन्यासमात्रेण मुच्यन्ते साधकाजन्मबन्धनात् ।। ११३ ।।\n\nचतुष्वक्त्रं लिखेत्पद्मं केसरोज्वलसकर्णिकम् ।\n\nआसनं कल्पयेन्मन्त्री तत्र न्यासन्तु कारयेत् ।। ११४ ।।\n\nपञ्चब्रह्मशिवाङ्गैश्च शिवेन सहसंयुतम् ।\n\nपूजयित्वा विधानेन देवदेवं महेश्वरम् ।। ११५ ।।\n\nईशानं मध्यतो दद्यात् पूर्वे तत्पुरुषं न्यसेत् ।\n\nप्. ८८१)\n\nअघोरं दक्षिणे चैव वामदेवं तथोत्तरे ।। ११६ ।।\n\nसद्योजातन्तु देवेशि पश्चिमेन तु विन्यसेत् ।\n\nआग्नेययां हृदयञ्चैव ईशान्यान्तु शिरो न्यसेत् ।। ११७ ।।\n\nनैऋत्यां तु शिखां देवि वायव्यां कवचं न्यसेत् ।\n\nअस्त्रं दिशासु विन्यस्य मकाराद्यास्तु ये स्मृताः ।। ११८ ।।\n\nपरमाक्षरं न्यसेन्मध्ये कर्णिकायां महेश्वरि ।\n\nदक्षिणे कर्णिकापीठे विन्यसेच्च नवात्मकं ।। ११९ ।।\n\nविद्याङ्गा हृदयं तस्य विन्यसेत्सुरसुन्दरि ।\n\nशिरः शिखा च कवचमस्त्रञ्चैव यथाक्रमम् ।। १२० ।।\n\nप्रकृतिः दक्षिणे पत्रे पुरुषं नैऋतेन तु ।\n\nप्. ८८२)\n\nपश्चिमे नियतिं दद्यात् वायव्यां कलविन्यसेत् ।। १२१ ।।\n\nमायातत्वोत्तरेणैव ईशान्यां विद्य एव तु ।\n\nईश्वरं पूर्वतत्वं आग्नेययां तु सदाशिवम् ।। १२२ ।।\n\nपश्चिमे कर्णिकामध्ये शान्त्यतीतन्तु विन्यसेत् ।\n\nआग्नेययां हृदयञ्चैव ईशान्यान्तु शिरोन्यसेत् ।। १२३ ।।\n\nनैऋत्यान्तु शिखां देवि कवचं वायुगोचरे ।\n\nउत्तरे कर्णिकायान्तु प्रणवः परिकल्पयेत् ।। १२४ ।।\n\nशान्त्यतीतन्तु हृदयं शान्तिश्च शिर उच्यते ।\n\nविद्याशिखा समाख्याता प्रतिष्ठां कवचं विदुः ।। १२५ ।।\n\nनिवृत्तिरस्रमित्युक्तं शिखाङ्गाः परिकीर्तिताः ।\n\nप्. ८८३)\n\nघोषन्तु पूर्वदिग्भागे आग्नेययां रवमेव च ।। १२६ ।।\n\nदक्षिणे तु स्वनः प्रोक्तः शब्दं नैऋतगोचरे ।\n\nपश्चिमेन स्मृतः स्फोटो ध्वनिः वायव्यतो न्यसेत् ।। १२७ ।।\n\nझङ्कारमुत्तरेणैव ध्वंकृतं शैवगोचरे ।\n\nपूर्वतः कर्णिकामध्ये रुद्रोङ्कारन्तु विन्यसेत् ।। १२८ ।।\n\nआग्नेयां हृदयञ्चैव ईशान्यान्तु शिरो न्यसेत् ।\n\nनैऋत्यान्तु शिखा प्रोक्ता वायव्यां कवचं तथा ।। १२९ ।।\n\nअस्त्रे हस्तप्रदेशे तु ह्रस्वं वै संप्रयोदयेत् ।\n\nशान्तिं पूर्वदिशाभागे विद्यां दक्षिणतो न्यसेत् ।। १३० ।।\n\nप्रतिष्ठामुत्तरेणैव निवृत्तिः पश्चिमेन तु ।\n\nप्. ८८४)\n\nशान्त्यतीतं परं तत्वमस्त्रं देवस्य कीर्तितम् ।। १३१ ।।\n\nसूक्ष्मवायुदिशाभागे सुसूक्ष्मा नैऋतेन तु ।\n\nअमृताचाग्निदिग्भागे कथिता तत्वशोभने ।। १३२ ।।\n\nअमृता मृता तु ईशान्यां कथिता तु वरानने ।\n\nएष यागवरो देवि नामृतः कस्यचिन्मया ।। १३३ ।।\n\nमम प्रियेति भक्तेति तेन ते कथितो मया ।\n\nएवं यष्ट्वा तु विधिना दीक्षां कुर्याद्विचक्षणः ।। १३४ ।।\n\nशतेन पञ्चविंशेन पञ्चाशेन दशेन तु ।\n\nपञ्चस्वशिखां हुत्वा दीक्षानिर्वाणगामिनी ।। १३५ ।।\n\nइति निश्वासकारिकायां दीक्षोत्तरे यागाधिकारः षष्ठः पटलः -\n\nप्. ८८५)\n\nदेव्युवाच - \n\nभगवन् श्रोतुमिच्छामि दीक्षाविधिमनुत्तमम् ।\n\nप्रक्रियाशून्यमन्त्राणां शासनं ग्रहणं तथा ।। १ ।।\n\nतद्वरञ्च महादेव कस्मिन् कार्यं महेश्वर ।\n\nछेदनं कुत्र वा तेषां शुद्धतत्वस्य शङ्कर ।। २ ।।\n\nसकलं निष्कलञ्चैव तथा सकलनिष्कलम् ।\n\nत्रितत्वं परतत्वञ्च तदेव कथयस्व मे ।। ३ ।।\n\nमन्त्राध्ययनकर्माणि अमृतीकरणं तथा ।\n\nप्. ८८६)\n\nयानि श्रेयस्तमानिस्युः कथयस्व प्रसादतः ।। ४ ।।\n\nअन्यत् गुह्यतिमन्देव यन्नोक्तं न प्रचोदितम् ।\n\nतदस्मिन् सर्वमस्माकं कथयस्व प्रसादतः ।। ५ ।।\n\nईश्वरः - \n\nशृणु देवि परं गुह्यं कथयामि तवाखिलम् ।\n\nगुह्यात् गुह्यतरं देवि नाख्यातं कस्यचिन्मया ।। ६ ।।\n\nप्रक्रिया सूत्रमन्त्राणां यथावदनुपूर्वशः ।\n\nअनन्तमादितः कृत्वा शिवतत्वमपश्चिमम् ।। ७ ।।\n\nकथयामि समासेन संख्याध्वानस्य यावती ।\n\nअधस्तात्परमेशानो ह्यनन्तः परमेश्वरः ।। ८ ।।\n\nप्. ८८७)\n\nतं हुत्वा देवदेवेशि कालाग्नं समुपक्रमेत् ।\n\nयाम्ये श्रोता तव प्रोक्ता तस्य ते भुवना स्मृताः ।। ९ ।।\n\nअनुक्रमेण तान् सर्वान् सहसैवाधिकारिभिः ।\n\nतस्योपरि समाख्याता नरका घोररूपिणः ।। १० ।।\n\nशतमेकन्तु देवेशि चत्वारिंशत्तथैव च ।\n\nअनुक्रमेण तान् सर्वान् शोधयेत् परमेश्वरि ।। ११ ।।\n\nउपरिष्टात्तु देवेशि पातालास्सप्त एव तु ।\n\nशोधनीयास्तु देवेशि क्रमेण वरवर्णिनी ।। १२ ।।\n\nभुवना भुवनाधीना भुवनान्तर्निवासिनः ।\n\nकथितास्तु समासेन एकविंशदनुक्रमात् ।। १३ ।।\n\nप्. ८८८)\n\nउपरिष्टात्तु भूर्लोकं आदितः कथयाम्यहम् ।\n\nत्रिगुणेन स्थिता देवि पातालेन समासतः ।। १४ ।।\n\nअष्टधा देवयोन्यस्तु पञ्चधा तिर्यगादयः ।\n\nएकधा चैव मानुष्या ज्ञेयं संसारमण्डलम् ।। १५ ।।\n\nब्रह्मादिमुद्धरेद्देवि यावद्ब्रह्मादिमागतम् ।\n\nएवं संसारचक्रन्तु कथितं तव शोभने ।। १६ ।।\n\nगर्भाधानादिमारभ्य तथा देवव्रतानि तु ।\n\nहविर्यज्ञाः पाकयज्ञाः सोमसंख्यास्तथैव तु ।। १७ ।।\n\nसंस्काराश्च समाख्याताश्चत्वारिंशत्क्रमेण तु ।\n\nअष्टाधिकाश्च ज्ञातव्यं देशिकेन तु ।। १८ ।।\n\nप्. ८८९)\n\nएतान् हुत्वा ततो मन्त्री सहस्रक्रतवो न्यसेत् ।\n\nपदं प्राप्य परित्यज्य अन्त्येष्टस्तदनन्तरम् ।। १९ ।।\n\nअन्त्येष्टिञ्च ततो हुत्वा ऊर्ध्वं कृत्वा नियोजयेत् ।\n\nभोगस्थानेषु संयोज्य तस्माद्भोगाद्वियोजयेत् ।। २० ।।\n\nवियोजयित्वा तद्भोगान् पुर्यष्टकसमन्वितान् ।\n\nभूर्लोके तु ततो योज्य भुवर्लोकं ततो नयेत् ।। २१ ।।\n\nएवमादिक्रमेणैव ब्रह्मणि स्वासने तथा ।\n\nरुद्रासने ततो योज्य सद्धि दण्डक्रमेण तु ।। २२ ।।\n\nध्यात्वा पाशुपतं देवि अस्त्रं परमदुर्जयम् ।\n\nतेन चाहुतयस्सप्त दद्याच्छुध्यर्थकारणात् ।। २३ ।।\n\nप्. ८९०)\n\nशतरुद्रे तु संयोज्य शतस्थाने यथाक्रमम् ।\n\nएवन्तु पृथिवी शुद्धा शतरुद्रस्तु योजिता ।। २४ ।।\n\nअनन्तमादितः कृत्वा पातालं हेमसंज्ञितम् ।\n\nशतमेकोनषष्टिञ्च कथितं तव शोभने ।। २५ ।।\n\nभुवनान् भुवनाधीशान् भुवनान्तर्निवासिनः ।\n\nप्रीणयित्वा कृतान् प्राज्ञः तत्वे तत्वे यथाक्रमम् ।। २६ ।।\n\nओं भुवनाय नमः । ओं भुवनाधिपतये नमः । ओं \n\nभुवनान्तर्निवासिभ्यः । \n\nभुवव्यूहहोमन्तु कर्तव्यं देशिकेन तु ।\n\nभुवनान्तर्निवासीनां शिखेनैवाहुतिं हुनेत् ।। २७ ।।\n\nप्. ८९१)\n\nएवं स शोधनार्थस्तु देशिकेन महात्मना ।\n\nपार्थिवावरणं देवि अनन्तादिरनुक्रमात् ।। २८ ।।\n\nकथयामि समासेन भुवनानां वरानने ।\n\nशतद्वयं समाख्यातं तथा चैकोन सप्ततिः ।। २९ ।।\n\nकूश्माण्डेन सहैकत्वं कथितन्तु समासतः ।\n\nपञ्चाष्टकं पुनश्शोध्यं पञ्चधावरणैः क्रमात् ।। ३० ।।\n\nयेन येनाष्टकञ्चैव योगाष्टकमतः परम् ।\n\nक्रोधाष्टकन्तु ज्ञातव्यं देशिकेन महात्मना ।। ३१ ।।\n\nतानेव शोधयेद्देवि तेजोष्टकमतः परम् ।\n\nतेजोष्टके तु संशुद्धे शिवद्वादशकं पुनः ।। ३१ ।।\n\nप्. ८९२)\n\nमहादेवाष्टकञ्चैव वीरभद्रं तथैव च ।\n\nमण्डलाधिपतिञ्चैव कथितं तव शोभने ।। ३२ ।।\n\nएतान् शोध्यविधानेन प्रधानमुपरि हुनेत् ।\n\nगुणत्रयं बुद्धितत्वं शोधनीयं यथाक्रमम् ।। ३३ ।।\n\nबुध्या च तत्वपर्यन्तं प्रधानस्य तदन्तरे ।\n\nक्रोधतेजोष्टकं शोध्यं योगिभिः स शिवैस्सह ।। ३४ ।।\n\nवीरभद्रेण संयुक्तं मण्डलाधिपतेन तु ।\n\nगुरुपङ्क्तित्रयं देवि गुरोरन्तरितास्तथा ।। ३५ ।।\n\nसाम्यावस्था गुणानान्तु तत्प्रधानं प्रवक्ष्यते ।\n\nएतत्प्रधानमित्युक्तं बहुविस्तरतः स्थितम् ।। ३६ ।।\n\nप्. ८९३)\n\nकथितन्तु समासेन वेदितव्यं वरानने ।\n\nतयो रूपाः समाख्याताः तत्वानान्तु पुरा मया ।। ३७ ।।\n\nतेन रूपेण तान् रुद्रान् ज्ञात्वा शोध्येन सुवृते ।\n\nअनन्तमादितः कृत्वा प्रधानान्तस्तथावधि ।। ३८ ।।\n\nशतानि चतुरः प्रोक्ताः चतुश्चत्वारिंशत्पुनः ।\n\nअतः परतरञ्चैव पुरुषं कथयामि ते ।। ३९ ।।\n\nयेन विज्ञातमात्रेण मुच्यन्ते नात्र संशयः ।\n\nअंभाद्याः शोधने तत्र पौरुषे तु यथाक्रमम् ।। ४० ।।\n\nमणिमातरमंभानां कथयामि समासतः ।\n\nधर्मो दशविधः प्रोक्तः तव देवि न संशयः ।। ४१ ।।\n\nप्. ८९४)\n\nविकारषोडशः प्रोक्ताः बुद्धिरष्टविधा स्मृताः ।\n\nअहंकारस्तु त्रिविधो गुणत्रयमुदाहृतम् ।। ४२ ।।\n\nप्राणः पञ्चविधश्चैव विद्धि विद्याष्टकं तथा ।\n\nविग्रहाष्टकसंयुक्ता शोधनीयाः प्रयत्नतः ।। ४३ ।।\n\nकामक्रोधश्च लोभश्च जन्ममृत्युजरास्तथा ।\n\nव्याधिश्च शाश्वतो लोके क्षुत्तृष्णाशोकमेव च ।। ४४ ।।\n\nविवादश्च भयश्चैव मदमोहस्सुदारुणः ।\n\nराणश्शोकश्च मोहश्च मदमात्सर्यमेव च ।। ४५ ।।\n\nधर्माधर्मश्च तृष्णा च अस्वतन्त्रा सदा तनुः ।\n\nएते बन्धात्मका पाशाः गणपाशीमतोऽन्यथा ।। ४६ ।।\n\nप्. ८९५)\n\nतत्वपाशाश्च विविधा तत्वे तत्वे व्यवस्थिताः ।\n\nदेशपाशास्तु ये तस्य शिवेन परिकीर्तिताः ।। ४७ ।।\n\nवौषट्कारन्तु युक्तेन शोधनीयास्तु देशिकैः ।\n\nशतपञ्चाशतेनैव पञ्चविंशेन वा पुनः ।। ४८ ।।\n\nदशपञ्च दशेनापि त्रयः पञ्चद्वयेन वा ।\n\nएकाहुत्या तु देवेशि शोधनीयाः शिवाध्वरे ।। ४९ ।।\n\nएष ते होमभेदस्तु कथितो वरवर्णिनी ।\n\nध्यात्वा भक्तिमयं शिष्यं दीक्षां कुर्यात्तु देशिकः ।। ५० ।।\n\nभुवनानान्तु या संख्या शिवेन कथिता पुरा ।\n\nशतमेकन्तु विख्याता नियत्यां भुवनाधिपाः ।। ५१ ।।\n\nप्. ८९६)\n\nसर्वे पद्मासनासीनाः विद्याविद्येश्वरैर्व्रताः ।\n\nशुक्लकृष्णविभागस्थां ध्यात्वा शोध्येत मोक्षकः ।। ५२ ।।\n\nशुद्धबुद्धप्रबुद्धश्च दशैते भुवनाधिपाः ।\n\nकालतत्वे तु विख्याता कोट्यनेकपरिग्रहाः ।। ५३ ।।\n\nरागतत्वे दशप्रोक्ताः भुवनेशा महाबलाः ।\n\nसुहृष्टः सुप्रहृष्टश्च सुरूपो रूपवर्धनिः ।। ५४ ।।\n\nएवमादिक्रमेणैव वेदनीयो मुमुक्षुभिः ।\n\nअतः परतरेणैव विद्येशानाः प्रकीर्तिताः ।। ५५ ।।\n\nकल्याणः पिठलो हंसाः एवमादि प्रकीर्तिताः ।\n\nविद्यातत्वे तु ज्ञातव्याः देशिकेन महात्मना ।। ५६ ।।\n\nप्. ८९७)\n\nकालतत्वे तु विज्ञेया ये रुद्रा भुवनाधिपाः ।\n\nविधिना शोधनीयास्तु देशिकेन महात्मना ।। ५७ ।।\n\nवामज्येष्ठः तथा भीमः एवमादि प्रकीर्तिताः ।\n\nगोपतेश्च तदोर्ध्वन्तु ग्रथिद्वारे व्यवस्थिताः ।। ५८ ।।\n\nअसंख्या रुद्रकोटीभिः गोपतिः परिवारितः ।\n\nअतः परतरेणैव त्रिकालः क्षेमीश एव च ।। ५९ ।।\n\nएवमादिक्रमेणैव पञ्चरुद्राः प्रकीर्तिताः ।\n\nयोगक्षेमप्रदातारा दीक्षाध्वानविशोधिताः ।। ६० ।।\n\nअत ऊर्ध्वमनन्तेश पाशाश्चैव तु संस्थिताः ।\n\nमदमोहसमायुक्तं एवमादिमहाशये ।। ६१ ।।\n\nप्. ८९८)\n\nपुना ऋषिकुले प्रोक्तं ततो वागीश्वरी पुनः ।\n\nछङ्कारसाध्यमोङ्कार दातारदवनेशिकम् ।। ६२ ।।\n\nध्यानाहारञ्च भस्मेशं परिवार्य विचक्षणः ।\n\nप्रमाणाष्टकमेवापि मायावरणसंस्थितः ।। ६३ ।।\n\nरुद्राङ्कुशन्तु प्रथमं व्यूहमन्त्रे प्रतिष्ठितम् ।\n\nएवमादीनि हुत्वा तु मुनेत्मनां विधानवित् ।। ६४ ।।\n\nनियमादितः कृत्वा मायातत्वमपश्चिमम् ।\n\nएभ्यो मध्ये तु ये रुद्राः कथयाम्यनुपूर्वशः ।। ६५ ।।\n\nनियत्यां दश रुद्रास्तु कालतत्वे दश स्थिताः ।\n\nरगेऽपि च दश प्रोक्ताः विद्यायां न पुनर्दश ।। ६६ ।।\n\nप्. ८९९)\n\nकालतत्वे दश प्रोक्ताः ग्रन्थेरेकः प्रकीर्तितः ।\n\nउपरिष्टात्पुनः पञ्चमायातत्वा तु संस्थिताः ।। ६७ ।।\n\nअत ऊर्ध्वमनन्तेशपाशाश्चैव तु संस्थिताः ।\n\nमदमोहादि संयुक्ताः पाशहस्ता महाबलाः ।। ६८ ।।\n\nएवमादिक्रमेणैव यावन्मायान्त संस्थिताः ।\n\nसंख्या वै भुवनानान्तु सप्ततिः सप्तचाधिकाः ।। ६९ ।।\n\nआत्मतत्वमिदं प्रोक्तमशुद्धं परिकीर्तितम् ।\n\nअनन्तमादितः कृत्वा मायातत्वमपश्चिमम् ।। ७० ।।\n\nयेभ्यो मध्ये तु ये रुद्रास्तान् प्रवक्ष्यामि संख्यया ।\n\nएकसंशीकृतास्सर्वे कथयामि तवाखिलम् ।। ७१ ।।\n\nप्. ९००)\n\nशतास्तु षट् समुद्दिष्टा चत्वारिंशत्तथैव च ।\n\nभुवना सप्तचाधिक्यं कथितं तव शोभने ।। ७२ ।।\n\nएवं ध्यात्वा विधानन्तु शोधयेदविशङ्कितः ।\n\nआत्मतत्वमिदं ख्यातं मायान्तं सुरसुन्दरि ।। ७३ ।।\n\nवेदितव्यं प्रयत्नेन विद्याया शृणु सांप्रतम् ।\n\nअनन्तेशादितः कृत्वा होतव्यमनुपूर्वशः ।। ७४ ।।\n\nभुवने संस्थितास्सर्वे बोधनीया विचक्षणैः ।\n\nईश्वरे शोधनीयास्तु मायाञ्जनविवर्जिताः ।। ७५ ।।\n\nअतो रूपचतुष्टयं होतव्यमनुपूर्वशः ।\n\nवामाज्ज्येष्ठादयस्तस्मात् शक्तयः परिकीर्तिताः ।। ७६ ।।\n\nप्. ९०१)\n\nअतो ज्ञानक्रियाशक्तिः ज्ञातव्याः पुनरेव हि ।\n\nतां विदित्वा महादेवि देशिकः पाशहा भवेत् ।। ७७ ।।\n\nतेजीशश्च ब्रवीशश्च प्रमाणे परमं पदम् ।\n\nद्वौ रुद्रौ तु समाख्यातौ योगमोक्षफलप्रदौ ।। ७८ ।।\n\nततः प्राणः स्मृतो देवि ब्रह्मदत्तं ततः पुनः ।\n\nचत्वारस्तु स्मृता रुद्राः योगमोक्ष फलप्रदाः ।। ७९ ।।\n\nएकाहः पिङ्गलो हंसो रुद्रत्रयमुदाहृतम् ।\n\nअतोपरि ध्रुवं देवि रुद्रैकादशकं पुनः ।। ८० ।।\n\nब्रह्मदत्तादि संयुक्ता जंभिकान्ताः प्रकीर्तिताः ।\n\nतेषां तु परतो देवि ध्रुवश्चैव तृतीयकः ।। ८१ ।।\n\nप्. ९०२)\n\nसप्तकोटिपरीवारा स्थिता भुवननायकाः ।\n\nअतो निरञ्जनं प्रोक्तं तस्य संख्या न विद्यते ।। ८२ ।।\n\nनिरञ्जनमतिक्रम्य इच्छाशक्तिर्व्यवस्थिता ।\n\nअतश्चैवोपरिष्टात्तु अष्टौ ते भुवनेश्वराः ।। ८३ ।।\n\nप्रतिराद्या स्मृता देवि प्रद्यतान्ताः प्रकीर्तिताः ।\n\nशोधनीया वरारोहे योगक्षेमप्रदायकाः ।। ८४ ।।\n\nसंस्थिता सूक्ष्मरूपेण प्रतिच्छाया विधायिनी ।\n\nअतः परं निरालंबं सर्वध्यान विवर्जितम् ।। ८५ ।।\n\nस्वशक्तिकिरणायानं सर्वं व्याप्य व्यवस्थितम् ।\n\nनापरं न परञ्चैव परापरविवर्जितम् ।। ८६ ।।\n\nप्. ९०३)\n\nसर्वज्ञानपरातीतं निस्संदिग्धमवस्थितम् ।\n\nपारंपर्येण संस्थञ्च निर्मलं परमं पदम् ।। ८७ ।।\n\nन तस्य शक्यते वक्तुं विज्ञेयो निष्कलश्शिवः ।\n\nतेन सर्वमिदं व्याप्तं कल्पनातीतलक्षणम् ।। ८८ ।।\n\nन च वस्त्वन्तरं किञ्चित् न्यस्तत्वाद्ध्वनिरुच्यते ।\n\nओतप्रोतमनाद्यन्तं सर्वतत्वावभासकम् ।। ८९ ।।\n\nएतत् ज्ञानं परातीतं ज्ञानसद्भावमिष्यते ।\n\nएतत्ते कथितं देवि भुवनानां समासतः ।। ९० ।।\n\nसंक्षेपेण मया प्रोक्तं भुवनाध्वा तु शोभने ।\n\nविद्यातत्वे तु देवेशि भुवनेशाः प्रकीर्तिताः ।। ९१ ।।\n\nप्. ९०४)\n\nईश्वरेऽपि तथैवाह तथा चैव सदाशिवे ।\n\nतान् प्रवक्ष्याहं देवि गुणतत्वेन सुव्रते ।। ९२ ।।\n\nअतीतभुवनाः प्रोक्ताः विद्यातत्वे समासतः ।\n\nविदित्वा शोधने देवि देशिकः तत्वपारगः ।। ९३ ।।\n\nशिवतत्वे तु ये प्रोक्ताः शिवेन परमात्मना ।\n\nएकसंख्यैकतः कृत्वा प्रवक्ष्यामि वरानने ।। ९४ ।।\n\nशतं वै सप्तदेवेशि भुवनानां प्रकीर्तिताः ।\n\nविंशद्वयञ्च ज्ञातव्यं देशिकेन महात्मना ।। ९५ ।।\n\nअमनस्का इति सहस्रेण भुवनाध्वानि शुद्ध्यति ।\n\nपूर्णाहुत्या शतेनापि विशुद्ध्यते नात्र संशयः ।। ९६ ।।\n\nप्. ९०५)\n\nनिष्कलेन दशेनैव शून्ये पञ्चाहुतिस्तथा ।\n\nप्रशान्तेन त्रयः प्रोक्ताः सर्वाध्वानमशेषतः ।। ९७ ।।\n\nषट्त्रिंशत्तत्वैरध्वानं सकलेन तु होमयेत् ।\n\nप्रणवेन समाख्यातं शान्त्यतीतेन वा पुनः ।। ९८ ।।\n\nपरमाक्षरेण होतव्यं परात्मनो महेश्वरि ।\n\nकालाध्वनं वरारोहे भुवनाध्वेन होमयेत् ।। ९९ ।।\n\nतथा ध्वनेषु तज्जेता होमयेच्च शतं शतम् ।\n\nकलाध्वाने तथैवेह कथितं तव शोभने ।। १०० ।।\n\nएवं संक्षेपतः प्रोक्तं तत्वाध्वानं विशेषतः ।\n\nवेदितव्यं प्रयत्नेन देशिकेन महात्मना ।। १०१ ।।\n\nप्. ९०६)\n\nसमयी पुत्रको वाऽथ साधकाचार्य एव च ।\n\nउपपन्नाय दान्ताय गुरुदेवरताय च ।। १०२ ।।\n\nतेषामनुग्रहं कार्यमाचार्येण महात्मना ।\n\nपूजयित्वा विधानेन देवदेवं महेश्वरम् ।। १०३ ।।\n\nअग्नौ हुत्वा यथा न्यायं हस्ते यागं यजेद्बुधः ।\n\nसव्यहस्ते तु यष्टव्यं वामहस्तेन संव्रते ।। १०४ ।।\n\nपूजयित्वा विधानेन अध्वाधः क्रमशो न्यसेत् ।\n\nगन्धैः पुष्पैः यथा न्यायं पूजयित्वा विधानवित् ।। १०५ ।।\n\nध्यात्वा देवं महेशानं शिष्यमाहूय मन्त्रवित् ।\n\nआत्मन्येवं वशीकृत्य शिष्यस्य परमेश्वरि ।। १०६ ।।\n\nप्. ९०७)\n\nआलभ्य शिवहस्तेन तस्य देहं समन्ततः ।\n\nतत्वानि देहतोऽन्यस्य स्थानन्तु शिरसि न्यसेत् ।। १०७ ।।\n\nज्वालामालाकलाकारं ध्यात्वा देवं महेश्वरि ।\n\nध्यात्वा देवं महेशानं भूमिमध्ये तु तत्ववित् ।। १०८ ।।\n\nपुण्यपापं दहेत्तस्य ध्यात्वा देहं न संशयः ।\n\nएवं कृते ततो देवि शिवहस्तेति स स्मृतः ।। १०९ ।।\n\nशिवहस्तप्रदानेन समयी स विधीयते ।\n\nअनेन विधिना देवि कुर्यात्तस्याप्यनुग्रहम् ।। ११० ।।\n\nसायुज्यमीश्वरे तत्वे भवते नात्र संशयः ।\n\nभूतप्रेतपिशाचेभ्यो राक्षसेभ्यस्समाधिपे ।। १११ ।।\n\nप्. ९०८)\n\nपन्नकेभ्यस्तु सुश्रोणि अवध्यस्त्रिदशैरपि ।\n\nअध्वानं कुरुते सोहि न तु न व्यापयेत्परम् ।। ११२ ।।\n\nसमयी सर्वतन्त्रेषु भवते नात्र संशयः ।\n\nपुत्रको येन देवेशि कथ्यते शिवयोगिभिः ।। ११३ ।।\n\nतदहं संप्रवक्ष्यामि कथ्यमानं निबोध मे ।\n\nगणयागादितः कृत्वा दृष्ट्वा खेर्मण्डलानि तु ।। ११४ ।।\n\nहुत्वा तु विधिवद्देवि तत्वपाशैर्वियोजितः ।\n\nयोजितस्तु परे तत्वे पुत्रकस्स विधीयते ।। ११५ ।।\n\nस एव मन्त्रकल्पज्ञो मन्त्रतन्त्र विधानवित् ।\n\nमन्त्रकल्पसुवेत्ता च देशकालविधानवित् ।। ११६ ।।\n\nप्. ९०९)\n\nजपयोगविधानज्ञः तत्वज्ञश्च विधानवित् ।\n\nतापने दीपने चैव छेदने च तथैव च ।। ११७ ।।\n\nमोहनस्तंभने चैव संपुटज्ञस्तथैव च ।\n\nपरमन्त्रविभेदज्ञो मन्त्राप्यायनतत्परः ।। ११८ ।।\n\nदेशजातिविभेदज्ञः योजनाय च तत्परः ।\n\nपातने दैत्यभूतेभ्यः सिंहविद्याधरेष्वपि ।। ११९ ।।\n\nसर्वज्ञश्च कृतज्ञश्च शौचाचार समन्वितः ।\n\nसमर्थश्च परित्यागी जपासक्तस्सदा मतः ।। १२० ।।\n\nचतुष्पात् संज्ञिताभिज्ञः कलाभिज्ञस्तथैव च ।\n\nउत्साहवान् सदा दक्षः साधकस्स विधीयते ।। १२१ ।।\n\nप्. ९१०)\n\nकलशाष्टदशेनैव नवपञ्चदशेन वा ।\n\nअभिषेकप्रदातव्यं देशिकेन महात्मना ।। १२२ ।।\n\nसंपुटीकृत्य विद्याख्यं कलशं सुरसुन्दरी ।\n\nअभिषिञ्चेत्ततः शिष्यं विधिदृष्टेन कर्मणा ।। १२३ ।।\n\nपृथिव्यादि समारभ्य मायातत्वमपश्चिमम् ।\n\nसंपुटीकृत्य पश्चात्तु विद्याख्येनाभिषेचयेत् ।। १२४ ।।\n\nएवञ्चैवाभिषिक्तस्तु साधकस्स विधीयते ।\n\nपृथिवीमादितः कृत्वा निर्वाणान्तेन शोभने ।। १२५ ।।\n\nअभिषिक्तस्तु देवेशे आचार्यस्स विधीयते ।\n\nमण्डलस्येशभागे तु कुर्याद्वै चतुरङ्गकम् ।। १२६ ।।\n\nप्. ९११)\n\nचतुर्हस्तसुविस्तारं हस्तमात्रसमुच्छ्रितम् ।\n\nतोरणैस्सपताकैश्च दिशासु विदिशासु च ।। १२७ ।।\n\nपीठमेवं विधं कृत्वा आचार्यस्सुसमाहितः ।\n\nअकालमूलकलशैश्चन्दनेनोपलेपितैः ।। १२८ ।।\n\nचूतपल्लवसंयुक्तैः दूर्वाङ्कुरसमन्वितैः ।\n\nसर्वोषधि समायुक्तैः एकैकं कलशं कुरु ।। १२९ ।।\n\nपञ्चब्रह्म शिवाङ्गैश्च शिवेन सहसंयुतम् ।\n\nएकैककलशे देवि विन्यसेत यथाक्रमम् ।। १३० ।।\n\nसमुद्रास्सप्त सप्तैव एकैककलशे न्यसेत् ।\n\nपृथिव्यादीनि कलशे विन्यसेत यथाक्रमम् ।। १३१ ।।\n\nप्. ९१२)\n\nकौतुकैर्मङ्गलैश्चैव स्त्रीसङ्गीतकसंयुतैः ।\n\nवेदशब्दजयाकारैः पूर्वादारभ्य शोभने ।। १३२ ।।\n\nअभिषिञ्चेच्च मतिमान् पृथिव्यादि समायुतम् ।\n\nनिर्वाणकलशं यावत् एष एव विधिस्मृतः ।। १३३ ।।\n\nअभिषिक्तं तदा शिष्यं आनयेच्छिवसन्निधौ ।\n\nअर्घ्यादिभिस्समभ्यर्च्य अधिकारं समर्पयेत् ।। १३४ ।।\n\nसंहितां सुक् स्रुवञ्चैव करणीं कर्तरीं तथा ।\n\nकर्तव्योऽनुग्रहं नित्यं चतुराश्रमसंयुतम् ।। १३५ ।।\n\nव्याख्याचानुग्रहश्चैव गुरुशिष्यप्रबोधनम् ।\n\nस्वल्पमह्नि जपं कार्यं स्वल्पमन्हौ तु होमयेत् ।। १३६ ।।\n\nप्. ९१३)\n\nस्वल्पं वै ध्यानमुत्तिष्ठेत् सत्रमेतत्सदा गुरौ ।\n\nएतेऽधिकारा ये प्रोक्ताः शिवज्ञाने विकल्पिताः ।। १३७ ।।\n\nएवन्तु श्रावयेद्देवि आचार्यस्तत्वपारगाः ।\n\nएवं कुर्वामहे तात यत्त्वया कथितं मम ।। १३८ ।।\n\nसुविकल्पेन मे कार्या शिवाज्ञा यत्त्वयोदिता ।\n\nएवं त्वं पूजयित्वा तु आचार्यः सुमहामतिः ।। १३९ ।।\n\nप्रणिपत्य यथा न्यायं ततो देवं विसर्जयेत् ।\n\nविसर्जिते ततो देवि गुरुपूजामुपक्रमेत् ।। १४० ।।\n\nमण्डलं हस्तमात्रन्तु लिखित्वा तु समाहितः ।\n\nतत्रस्थं स्थाप्य पूज्येत यथाविधि पुरस्सरम् ।। १४१ ।।\n\nप्. ९१४)\n\nमन्त्रैकादशकेनैव पूजयेत यथाक्रमम् ।\n\nयथा भगवतः पूजां कुर्यादाचार्यकस्य तु ।। १४२ ।।\n\nवित्तशाठ्यन्न कुर्वीत आचार्यं प्रतिसाधकः ।\n\nशिववत्पूजयेद्देवि आचार्यं तन्त्रपारगम् ।। १४३ ।।\n\nतेन पूजितमात्रेण शिवो भवति देशिकः ।\n\nतत्प्रसादाद्भवेत्सिद्धिः मुक्तिश्चैव शिवोदिता ।। १४४ ।।\n\nतस्मात्पूज्येत देवेशि आचार्यं तत्र पारगम् ।\n\nकर्णिकाकटकैर्वस्त्रैः मेखलैर्मकुटैस्तथा ।। १४५ ।।\n\nग्रामदेशप्रदानैश्च विषयाखेटकैस्तथा ।\n\nहस्त्यश्वरथयानैश्च रुक्मभेदैश्च संयुतम् ।। १४६ ।।\n\nप्. ९१५)\n\nबस्त्रखण्ड समायुक्तां धेनुं दद्यात् सुशोभनाम् ।\n\nयेन येन सुतुष्टेन न तत्तत् दद्यात्तु पुत्रकः ।। १४७ ।।\n\nप्रदक्षिणं ततः कृत्वा आत्मानन्तु निवेदयेत् ।\n\nनिवेदिते ततो देवि अनृणो जायते गुरोः ।। १४८ ।।\n\nसंपूज्य विधिना देवि गुरुञ्च सुसमाहितः ।\n\nभोजयेद्गुरुभक्तांश्च दीनानाथांश्च तर्पयेत् ।। १४९ ।।\n\nशुक्ला तु दक्षिणा दद्यात् भोजयित्वा विधानतः ।\n\nवक्तव्यन्तु ततो देवि प्रीयतां भगवाञ्च्छिवः ।। १५० ।।\n\nएवं यः कुरुते देवि स सिद्धिफलभाक् भवेत् ।\n\nअन्यथा कुरुते यस्तु आचार्यं प्रतिसाधकः ।। १५१ ।।\n\nप्. ९१७)\n\nदीक्षाज्ञानं गुरुत्वञ्च हित्वा नरकगामिकः ।\n\nआचार्यं शिववन्मन्ता विद्याच्चैश्वरसाधकम् ।। १५२ ।।\n\nपुत्रकं भ्रातृवच्चैव समं चैव तथैव च ।\n\nमान्याः पूज्याश्च देवेशि अन्योन्यप्रीतितां व्रजेत् ।। १५३।।\n\nएवं विदिविधानज्ञो लभते शाश्वतं पदम् ।\n\nतत्वेनापि विधिज्ञेन दीक्षितः शिवतां व्रजेत् ।। १५४ ।।\n\nस्वच्छन्दः सर्वगो भूत्वा विचरेत्तु यथा सुखम् ।\n\nन तस्य हन्यते सिद्धिः यावद्देवः सदाशिवः ।। १५५ ।।\n\nसाधकस्य विधिः ख्यातः सर्वकामार्थसाधकः ।\n\nआचार्यस्य तु देवेशे समयी पुत्रकस्य च ।। १५६ ।।\n\nप्. ९१८)\n\nसर्वेषान्तु समाख्यातं यथाविधिपुरस्सरम् ।\n\nसर्वथा सर्वमानोऽपि तत्वविन्मोचयेत्पशुम् ।। १५७ ।।\n\nतत्ववित् स शिवः साक्षात् तस्मात्तं प्रतिपूजयेत् ।\n\nमानुषीं तनुमासाद्य शिवे ज्ञातं प्रयच्छति ।। १५८ ।।\n\nतस्मात्तत्वविदाचार्यः शिववत् पूजयेत् सदा ।\n\nमाया तस्य न कर्तव्या कृत्वा मायां व्रजत्ययम् ।। १५९ ।।\n\nइति निश्वासकारिकायां दीक्षोत्तरे सप्तमः पटलः ।\n\nईश्वरः - \n\nअतः परं प्रवक्ष्यामि मन्त्राणां परमेश्वरि ।\n\nप्. ९१९)\n\nप्रत्येकं संस्मृता मन्त्राः मया प्रोक्तास्तु सुव्रते ।। १ ।।\n\nसाधारणविशेषाणि शिवेन कथितानि वै ।\n\nपञ्चब्रह्मशिवाङ्गैश्च विद्याङ्गानि तथैव च ।। २ ।।\n\nगायत्री चैव सावित्री तथैव परमाक्षरम् ।\n\nशान्त्यतीतञ्च प्रणवं तथा चैव नवात्मकम् ।। ३ ।।\n\nविद्येशा लोकपालाश्च ज्ञेयास्साधारणानि वै ।\n\nयत्र प्रत्येकहोमस्यात् तत्र साधारणैर्यजेत् ।। ४ ।।\n\nप्रत्येकशस्तु देवेशि तास्तु तत्रैव पूजयेत् ।\n\nप्रणवे कथिता ये तु ते तु प्रत्येकशस्मृताः ।। ५ ।।\n\nनिवृत्याद्याः कलायास्तु तासु प्रत्येकशस्मृताः ।\n\nप्. ९२०)\n\nपदभेदविभागेन अष्टत्रिंशत्कलैस्तथा ।। ६ ।।\n\nमातृकायां तथा देवि प्रत्येकं समुदाहृतम् ।\n\nशोध्यशोधकभावेन तथा चान्ये प्रकीर्तिताः ।। ७ ।।\n\nएवं ज्ञात्वा वरारोहे होमकर्म समारभेत् ।\n\nदशया दीपितैर्मन्त्रैः कर्मकुर्याद्यथेप्सितम् ।। ८ ।।\n\nओङ्कारदीपिता मन्त्राः नमस्कारान्तयोजिताः ।\n\nहुङ्कारमादियोगेन स्वाहान्तेन तु मन्त्रिणम् ।। ९ ।।\n\nआकर्षयन्ति भूतानि दिव्यमानुषपन्नगाः ।\n\nओङ्कारमादितः कृत्वा वौषडन्तेन मन्त्रिणः ।। १० ।।\n\nशान्तिकं फलदं श्रेष्ठं कथितं तव शोभने ।\n\nप्. ९२१)\n\nओङ्कारदीपिता मन्त्रा नमस्कारान्तयोजिताः ।। ११ ।।\n\nअर्चने तु प्रयोक्तव्या अग्नौ स्वाहान्तयोजिताः ।\n\nसुवौषट्कारसंयुक्तं पुष्यर्थे विनियोजयेत् ।। १२ ।।\n\nवषट्कारेण संयुक्तममृतीकरणं हितम् ।\n\nमनोन्मनेति मन्त्राणां इन्द्यनार्थं प्रयोजयेत् ।। १३ ।।\n\nउत्सादने प्रयोक्तव्यं फट्कारेण समन्वितम् ।\n\nमारणे फट् फडित्येव मन्त्रं कुर्याद्विचक्षणः ।। १४ ।।\n\nआदिहुङ्कारसंयुक्तं मध्ये मन्त्रसमन्वितम् ।\n\nफट्कारमन्त्रयोगेन पाशच्छेदकरस्मृतिम् ।। १५ ।।\n\nएष मन्त्रप्रयोगस्तु कथितस्तव शोभने ।\n\nप्. ९२२)\n\nअविदित्वा न सिध्येत न च याति परं पदम् ।। १६ ।।\n\nतस्मान्मन्त्रपदस्यैव भेदनन्तु प्रयोजयेत् ।\n\nसिध्यन्ते साधकेन्द्रास्तु प्रयोगैर्मन्त्रयोजितैः ।। १७ ।।\n\nया योगेन सिध्यन्ते न च यान्ति परं पदम् ।\n\nदीक्षा होमं सदा कुर्यात् स्वाहाकारान्तिकं पदम् ।। १८ ।।\n\nहुंफट्कारकृतेनैव पाशच्छेदन्तु कारयेत् ।\n\nवौषडन्तेन देवेशि पूर्णाहुत्यान्तु दापयेत् ।। १९ ।।\n\nएकाक्षरस्मृतो मन्त्रो द्व्यक्षरत्र्यक्षरो परः ।\n\nपञ्चषट् सप्तचाष्टौ तु बह्वक्षरमयः परः ।। २० ।।\n\nएकाक्षरस्य मन्त्रस्य प्लुतेनोच्चारमिष्यते ।\n\nप्. ९२३)\n\nआपादतलमूर्धान्तं व्यापयित्वा व्यवस्थितः ।। २१ ।।\n\nहृदि पादकलं यावत् ब्रह्मा तत्र व्यवस्थितः ।\n\nचतुर्विंशतिभिस्तत्वैः प्रकृतिभिः परिकीर्तितः ।। २२ ।।\n\nएतद्ब्रह्माधिदैवत्यं व्याख्यातं तव शोभने ।\n\nभुवनार्थं चतुर्विंशत् व्याख्यातानि शिवेन तु ।। २३ ।।\n\nपुरुषञ्चादितः कृत्वा मायातत्वञ्च पश्चिमम् ।\n\nकथितं विष्णुदैवत्यं हृदयात् कर्णिकावधि ।। २४ ।।\n\nअस्मिन् मध्ये तु ये रुद्रा कीर्तिता भुवनैस्सह ।\n\nविष्णुना सह मोदन्ते विष्णुतुल्यपराक्रमाः ।। २५ ।।\n\nतालुमध्ये गतोच्चारो रुद्रस्तत्र प्रकीर्तितः ।\n\nप्. ९२४)\n\nविद्याविद्येश्वरैश्चैव तत्र ते भुवनैस्सह ।। २६ ।।\n\nतं विदित्वा महादेवि रुद्रतुल्यपराक्रमः ।\n\nक्रीडते रुद्रलोके तु रुद्रतुल्यबलो भुवि ।। २७ ।।\n\nमूर्ध्नि स्थानगतोच्चारमैश्वरं तं विनिर्दिशेत् ।\n\nस तत्र ईश्वरो देवः आधिपत्येन संस्थितः ।। २८ ।।\n\nतच्छब्दन्तु यथा भिन्नं विद्यातत्वं ततोपरि ।\n\nतत्र देवः सदाख्यस्तु आधिपत्येन संस्थितः ।। २९ ।।\n\nशक्तित्रयं कृताधारो द्विधावस्थेन संस्थितः ।\n\nस्थूलसूक्ष्मविभागेन विदित्वा मोक्षमाप्नुयात् ।। ३० ।।\n\nचतुर्थावस्थितं सूक्ष्मं स्थूलमेकविधं स्मृतम् ।\n\nप्. ९२५)\n\nइडिकादीपिका चैव रोचिका मोचिका तथा ।। ३१ ।।\n\nस्थूलमेतत्स्मृतो नादः विदित्वा मोक्षमाप्नुयात् ।\n\nकलाह्येतास्तु चत्वारः एकत्वे तु यदा स्थिताः ।। ३२ ।।\n\nयथा स्थूलं स्मृतन्नादं मया ते कथितं शुभे ।\n\nसूक्ष्ममेकविधञ्चैव ऊर्ध्वगामीति विश्रुतम् ।। ३३ ।।\n\nतत्रस्था देवताः सर्वास्समुदायेन संस्थिताः ।\n\nव्याप्तियोगेन ज्ञातव्या देवताह्यघनाशनाः ।। ३४ ।।\n\nतस्मात्परतरा शक्तिः पञ्चधा संव्यवस्थिताः ।\n\nसूक्ष्मा चैव सुसूक्ष्मा च अमृता च मृतामृता ।। ३५ ।।\n\nसूक्ष्मभावा स्मृता ह्येताश्शक्तेस्तु परमेश्वरि ।\n\nप्. ९२६)\n\nतस्यापि परतः सूक्ष्मा व्यापिनीत्यभिधीयते ।। ३६ ।।\n\nतस्याः परतरो देवि गुरुपारंपरागतम् ।\n\nतं विदित्वा विमुच्यन्ते नरास्संसारसागरात् ।। ३७ ।।\n\nमया ते कथिता देवि शक्तिः परमकारणा ।\n\nतस्मिन् शून्यलयं देवि विघ्नन्तीं विनिर्दिशेत् ।। ३८ ।।\n\nउच्चारेण विना देवि वर्णा निजलयं गतः ।\n\nकण्ठस्थो विरमेच्छब्दः अर्धचन्द्र इति स्मृतः ।। ३९ ।।\n\nतस्य शब्दस्य यच्छब्द ऋषिमन्तं विभाव्य ये ।\n\nनिरोधी सा विनिर्दिष्टा ललाटे तु लयं विदुः ।। ४० ।।\n\nभिन्नमेतद्यदा देवि तदा नादं विनिर्दिशेत् ।\n\nप्. ९२७)\n\nअभिन्नो घाटमित्युक्तं ललाटे तु लयं विदुः ।। ४१ ।।\n\nभिन्नं तद्वद्यदा देवि तदा नादं विनिर्दिशेत् ।\n\nअभिन्नो घाटमित्युक्तं ललाटस्थो निवर्तते ।। ४२ ।।\n\nबिन्दोः परतरेणैव नादतत्वं लयं व्रजेत् ।\n\nनादतत्वलये लीना स परत्वेन गच्छति ।। ४३ ।।\n\nपरत्वे संस्थिता शक्तिः तच्छेष व्यापिनी तथा ।\n\nतस्माद्गुरुतरो देवि गुरुपारंपरागतः ।। ४४ ।।\n\nकालदेशविनिर्मुक्तमुच्चारालंबना ऋतम् ।\n\nजपयोगविनिर्मुक्तं करणाधारवर्जितम् ।। ४५ ।।\n\nबिन्दुमात्रविनिर्मुक्तं हेतुवादविवर्जितम् ।\n\nप्. ९२८)\n\nक्लिश्यन्ते देवतास्सर्वे ऋषयः सांशतव्रताः ।। ४६ ।।\n\nतं प्राप्य न निवर्तन्ते ये चान्ये भुवि मानवाः ।\n\nएतत्सर्वं परत्वेन कथितं तत्वमुत्तमम् ।। ४७ ।।\n\nमन्त्रस्य विषुवं देवि शृणुष्व कथयामि ते ।\n\nमन्त्रमुच्चारतो देवि यावन्नान्यमनो भवेत् ।। ४८ ।।\n\nतावन्मन्त्रयतीरात्मा देहमध्ये व्यवस्थितः ।\n\nनमस्कारं ततः प्रोक्तं स्वाहाकारान्तयोजितम् ।। ४९ ।।\n\nबिन्दुद्वयं यदातीतं तन्मन्त्रं विषुवं स्मृतम् ।\n\nप्राणे तु तच्चतुर्थी तु विभेदवरवर्णिनी ।। ५० ।।\n\nप्रशान्तं प्राप्य देवेशि निष्कलं विषुवं स्मृतम् ।\n\nप्. ९२९)\n\nउत्तरायणपूर्वाह्णे द्वितीये दक्षिणायनम् ।। ५१ ।।\n\nउभयोर्मध्यदेशे तु कालेन विषुवं स्मृतम् ।\n\nचत्वारो विषुवा देवि जानीते देशिकोत्तमः ।। ५२ ।।\n\nस विमोचयते बन्धं क्षिप्रं संसारबन्धनात् ।\n\nएतत्सर्वं समासेन मया तु कथितं तव ।। ५३ ।।\n\nमन्त्रे समरसो भूत्वा तिष्ठते परमेश्वरि ।\n\nमन्त्रं समरसो देवि शिवेन परिकीर्तितः ।। ५४ ।।\n\nनाडिमध्यगतोह्यात्मा शिवभक्तिभिरीश्वर ।\n\nनाडीसमरसो देवि कथितस्तव शोभने ।। ५५ ।।\n\nभूतेषु व्याप्य देवेशि तिष्ठते परमेश्वरः ।\n\nप्. ९३०)\n\nस भूतसमरसो देवि मया ते परिकीर्तितः ।। ५६ ।।\n\nसर्वेषां समरसानान्तु श्रेष्ठं सर्वगुणोद्गतम् ।\n\nतत्वं समासतो देवि शिवेन कथितं मम ।। ५७ ।।\n\nतत्वं समासयेत्तत्तु दुर्लभं त्रिदशैरपि ।\n\nन मया कस्यचित्ख्यातं तत्वं समरसं शुभम् ।। ५८ ।।\n\nचत्वारः समरसा देवि कथितास्तु ततो मया ।\n\nतत्वसन्धानदेवेशि तत्वतः कथयामि ते ।। ५९ ।।\n\nमन्त्राणां सन्धानञ्चैव अध्वरे तु यथा शृणु ।\n\nशिवादि तर्पणं कृत्वा अनुपूर्वेण मन्त्रवित् ।। ६० ।।\n\nप्रायश्चित्तं ततो हुत्वा आत्मनश्च तु देशिकः ।\n\nप्. ९३१)\n\nनातिचित्रमपायस्य सूत्रच्छेदं तथैव च ।। ६१ ।।\n\nकृशे स्थूले रजे चैव प्रायश्चित्तन्तु होमयेत् ।\n\nएतान् हुत्वा ततो मन्त्री मन्त्राणां दीपनं हुनेत् ।। ६२ ।।\n\nपशोह्यालंभनं कृत्वा प्रायश्चित्तन्तु होमयेत् ।\n\nहुङ्कारमादिमध्येषु अन्ते चैव प्रयोजयेत् ।। ६३ ।।\n\nफट्कारं तत्परत्वेन दापनन्तु प्रकीर्तितम् ।\n\nएवं सन्दीपनं कृत्वा पशोरथे वरानने ।। ६४ ।।\n\nततस्तु सन्धयीन्मन्त्री त्रितत्वञ्च यथाक्रमम् ।\n\nशिवतत्वे तु विद्याख्यामात्मतत्वञ्च विद्यया ।। ६५ ।।\n\nविद्यातत्वात्मतत्वेन एकीकृत्य तु बुद्धिमान् ।\n\nप्. ९३२)\n\nततस्तु शिवतत्वेन सन्धयीत विचक्षणः ।। ६६ ।।\n\nततस्त्रितत्वसन्धानं मन्त्राणां सन्धनं शृणु ।\n\nविद्येशां शिवतत्वेन लोकेशान् विद्यसंज्ञिते ।। ६७ ।।\n\nअस्त्राणि चात्मतत्वे तु सन्धयेत् परमेश्वरि ।\n\nएवन्तु सन्धानं कृत्वा पूर्णाहुत्या तु पातयेत् ।। ६८ ।।\n\nपात्यमाने विकाराणि अग्निमध्ये स पश्यति ।\n\nस धूमश्चिटचिटाशब्दो विष्णुलिङ्गैर्विराजितः ।। ६९ ।।\n\nएवन्तु लक्षणं ज्ञात्वा ब्रह्मघ्नं तं विनिर्दिशेत् ।\n\nनीलमम्रनिभाकारं स धूमं शालिका मतः ।। ७० ।।\n\nश्रूयमाणे यदा वह्नौ सुरापन्तु विनिर्दिशेत् ।\n\nप्. ९३३)\n\nअस्मिन् धेयने हव्ये चैव परिप्लुते * * *? ।। ७१ ।।\n\nक्षणाज्ज्वलननिर्वाति स्तेयकारं विनिर्दिशेत् ।\n\nविस्तरं घोररूपञ्च स धूमञ्च लिखेन्महीम् ।। ७२ ।।\n\nएवं लक्षणविज्ञाने कृतगुर्वङ्गनागमः ।\n\nसर्वेषां रूपमाधत्ते कृष्यमानोऽपि पावकः ।। ७३ ।।\n\nस तु संयोगिको देवि पातकं तस्य निर्दिशेत् ।\n\nउपपातकिनाश्चान्ये तान्येवमुपलक्षयेत् ।। ७४ ।।\n\nध्याक्षस्वरस्तथा रूक्षकाकोलूकश्वरश्वरः ।\n\nउष्ट्रगृध्रस्वराघोराः शिवावानररावकाः ।। ७५ ।।\n\nस धूमन्धूमलन्नीचयो भूम्याञ्च विलिखेत्सकृत् ।\n\nप्. ९३४)\n\nजलते क्रधुका शब्दः फट्कारश्च सकृत् सकृत् ।। ७६ ।।\n\nएवं वै लक्षणं ज्ञात्वा उपपातकिनो नराः ।\n\nदृष्ट्वैतान्यपचिह्नानि दीक्षाकर्म न कारयेत् ।। ७७ ।।\n\nकोणदेशे च तं स्थाप्य तमुद्दिश्य च देशिकः ।\n\nहोमयेद्दीपनञ्चैव नवतत्वालयं प्रभुः ।। ७८ ।।\n\nखट् खटेति च चत्वारः फट् फटेति पुनः पुनः ।\n\nपश्चात्तत्वकृतं तत्वं पुनर्होमकृतेन तु ।। ७९ ।।\n\nशुध्यते तु किमाश्चर्यं ततो होमेन पातयः ।\n\nयथा विषं महाघोरं सप्तधातुगतं हरेत् ।। ८० ।।\n\nएवं हरति तत्पापं तत्ववित्पापकर्मणाम् ।\n\nप्. ९३५)\n\nब्रह्महत्यादिपापानि उपपातकिनां तथा ।। ८१ ।।\n\nशतमष्टशतेनापि शोधयेन्नात्र संशयः ।\n\nएवं संशोध्य शिष्यन्तु दीक्षाकर्म समारभेत् ।। ८२ ।।\n\nन तु सङ्कीर्तयेत्पापमन्येषां देशिकोत्तमः ।\n\nकथया दोषमायाति तस्मात्क्रुद्धं विवर्जयेत् ।। ८३ ।।\n\nकथितं मन्त्रसद्भावं सर्वेषामुत्तमोत्तमम् ।\n\nइति निश्वासकारिकायां दीक्षोत्तरे अष्टमः पटलः ।\n\nईश्वरः - \n\nअतः परं प्रवक्ष्यामि श्रूयतां सुरसुन्दरि ।\n\nप्. ९३६)\n\nप्रक्रियासूत्रयोगञ्च पाशानां ग्रहणं तथा ।। १ ।।\n\nयद्यविज्ञाय कर्तव्यं कथयामि तवाखिलम् ।\n\nकन्या कर्तृत्वसूत्रेण त्रिगुणीत्रिगुणी कृते ।। २ ।।\n\nपञ्चगव्येन चाभ्युक्ष्य गन्धतोयेन वा पुनः ।\n\nअर्च्येकादशकेनैव तत्सूत्रन्तु विचक्षणः ।। ३ ।।\n\nअर्चयित्वा तु तत्सूत्रमाचार्यस्सुसमाहितः ।\n\nपादाङ्गुष्ठप्रदेशे तु सूत्रं कृत्वा प्रधारयेत् ।। ४ ।।\n\nप्रसारयेत्ततः सूत्रं शिखाग्राद्यावस्थितम् ।\n\nसकलीकृत्य तत्सूत्रं सर्वमन्त्रैर्विचक्षणः ।। ५ ।।\n\nयश्शिवः पूजितो देवि देशिकेन महात्मना ।\n\nप्. ९३७)\n\nतेन पाशानि संगृह्य सूत्रग्रन्थ्या तु कारयेत् ।। ६ ।।\n\nसंपुटीकृत्य तं पाश गृहेत्संहारमुद्रया ।\n\nतत्वेन बन्धयेद्भूयः तान् पाशांस्तु विचक्षणः ।। ७ ।।\n\nक्रमेण सर्वपाशानि बन्धयेद्देशिकोत्तमः ।\n\nबध्वा पाशं यथान्यायं वासयेद्देव संयुतम् ।। ८ ।।\n\nगन्धैः पुष्पैः समभ्यर्च्य देवदेवेन संमतः ।\n\nदीपयेत ततः पाशां हुंफडन्तः क्रमेण तु ।। ९ ।।\n\nएकैकमाहुतिं दत्वा पाशे पाशे न संशयः ।\n\nप्रभाते विमले मन्त्री प्रदीप्तेहनि सुवृते ।। १० ।।\n\nसंहारक्रमयोगेन हुनेत्तत्वान्यथाक्रमम् ।\n\nहोमान्ते तु ततो मन्त्री पाशच्छेदन्तु कारयेत् ।। ११ ।।\n\nहुंफडन्तशिवेनैव छित्वा तेनैव होमयेत् ।\n\nप्. ९३८)\n\nहुत्वा पाशां ततो मन्त्री पूर्णाहुत्या तु पातयेत् ।। १२ ।।\n\nपूर्णाहुति क्रमेणैव सर्वतत्वान् समुद्धरेत् ।\n\nतत्स्थानात्ततः पाशान् तत्वं तत्वेन सन्धयेत् ।। १३ ।।\n\nशुद्धतत्वं भवेद्ध्रस्वमशुद्धदीर्घसंयुतम् ।\n\nविलीनमानं संचिन्त्य सन्धीतकरणान्वितम् ।। १४ ।।\n\nएवं क्रमेण तान् सर्वान् हुनेत्सन्धेन सुव्रते ।\n\nपृथिवीमादितः कृत्वा शिवतत्वमपश्चिमम् ।। १५ ।।\n\nएष एव विधिः प्रोक्तः पाशानां छेदनं प्रति ।\n\nतत्वानां सन्धनञ्चैव एष एव विधिस्मृतः ।। १६ ।।\n\nभुवनाध्वकलाध्वे च तत्वाध्वे च वरानने ।\n\nप्. ९३९)\n\nवर्णाध्वे च पदाध्वे च मन्त्राध्वे च तथैव हि ।। १७ ।।\n\nयश्शिवः कल्पितस्तत्र तेन पाशानि छेदयेत् ।\n\nभुवनाध्वे ततः कुर्यात् कथयामि समासतः ।। १८ ।।\n\nतत्वं संस्थापयेत्पूर्वं ततो भुवनजल्पनम् ।\n\nगन्धैर्धूपैः समभ्यर्च्य ततो योनिविकल्पनम् ।। १९ ।।\n\nगन्धपुष्पैः समभ्यर्च्य ताडनञ्च पशोस्मृतः ।\n\nशिखया ताडनं कृत्वा ग्राह्यसंहारमुद्रया ।। २० ।।\n\nशक्त्या संताडिते पुंसि तत ऊर्ध्वं प्रयात्यसौ ।\n\nद्वादशान्तमनुप्राप्तं ततो ग्राह्यं विचक्षणः ।। २१ ।।\n\nवामया योजयेन्मन्त्री तेन दद्यात्तु आहुती ।\n\nप्. ९४०)\n\nअधिकारे दशा दद्यात् भोगे दद्याद्दशाहुतिः ।। २२ ।।\n\nलये दद्याद्दश प्राज्ञः ततस्तत्वाद्वियोजयेत् ।\n\nवियोज्य मन्त्रवित् प्राज्ञः पाशच्छेदन्तु कारयेत् ।। २३ ।।\n\nवियोजनन्तु ज्येष्ठ्यायां शिवः पाशन्निकृन्तति ।\n\nपूर्णाहुतिं ततोन्ते तु रौद्रं तस्मात्तु उद्धरेत् ।। २४ ।।\n\nएष एव विधिः प्रोक्तः सर्वाध्वानमशेषतः ।\n\nविधिमेवं सकृत् ज्ञात्वा मोचयेन्नात्र संशयः ।। २५ ।।\n\nतत्वाध्वाने तु मन्त्रज्ञः कथयामि तवाखिलम् ।\n\nतत्वमावाहयेद्देवि ततो होमं प्रकल्पयेत् ।। २६ ।।\n\nगन्धैः पुष्पैः समभ्यर्च्य ताडनन्तु ततः पुनः ।\n\nप्. ९४१)\n\nशिवेन योजयेत्तत्र हुनेत्तेनैव सुवृते ।। २७ ।।\n\n* *? शतं शतञ्च पूर्णाहुत्यां प्रति प्रति ।\nत्रितत्वाध्वरशुद्धे च शिखाच्छेदन्तु कारयेत् ।। २८ ।।\n\nतत्वात्मस्थं पशुं कृत्वा योजयेत् परमे पदे ।\n\nयोजिते तु परे तत्वे स्तौम्यमाहुतयो हुनेत् ।। २९ ।।\n\nओं सर्वज्ञतायै च परिपूर्णेति च परम् ।\n\nपरितृप्तो भवस्वेति निर्वाणं भवस्वेति च ।। ३० ।।\n\nयथा सर्वंगतोह्येवमाहुतिः प्रतिपादयेत् ।\n\nसर्वव्यापीति होतव्यं देशिकेन महात्मना ।। ३१ ।।\n\nभवेत्सर्वज्ञता देवि स पशुः कारणाज्ञया ।\n\nप्. ९४२)\n\nयदुक्तं देवदेवेन तद्भवेन्नात्र संशयः ।। ३२ ।।\n\nकलास्तथैव ज्ञातव्याः पदेनैव तथैव च ।\n\nवर्णाध्वाने तथा प्रोक्तं कर्तव्यं देशिकेन तु ।। ३३ ।।\n\nवर्णा एव स्मृतास्तत्वा वर्णयोनिस्तथैव च ।\n\nप्रणवे योजनञ्चैव ताडने प्रणवस्मृतः ।। ३४ ।।\n\nग्रहणं प्रणवेनैव उत्क्षेपः प्रणवेन तु ।\n\nवर्णाध्वाने यथा प्रोक्तं पदाध्वाने तथैव च ।। ३५ ।।\n\nकलाध्वाने तथैवेह आचार्येण महात्मना ।\n\nमन्त्राध्वानं प्रवक्ष्यामि संक्षेपान्न तु विस्तरात् ।। ३६ ।।\n\nगायत्री तु भवेद्योनिः तया मन्त्रान्विशोधयेत् ।\n\nप्. ९४३)\n\nसावित्र्या ताडनं कुर्यात् ग्राह्यं तेनैव मन्त्रतः ।। ३७ ।।\n\nयोजनं तेन कर्तव्यं तथा चैव वियोजनम् ।\n\nउत्कर्षणन्तु तेनैव सावित्र्या तु विचक्षणः ।। ३८ ।।\n\nपाशच्छेदं शिवेनैव कर्तव्यं देशिकेन तु ।\n\nपूर्णाहुतिः प्रदातव्या योजनाय परे शिवे ।। ३९ ।।\n\nवसोर्धाराप्रयोगेन पातयेत्तु विचक्षणः ।\n\nएष एव विधिर्देवि कथितो ह्यनुपूर्वशः ।। ४० ।।\n\nज्ञातव्यं देशिकेनैव योजनाय परे शिवे ।\n\nसर्वसंहितसामान्यं कथितं तव शोभने ।। ४१ ।।\n\nदीक्षा पञ्चविधा देवि कर्तव्या देशिकेन तु ।\n\nप्. ९४४)\n\nतदहं संप्रवक्ष्यामि साधकानां हितावहम् ।। ४२ ।।\n\nआसनं प्रणवेनैव कर्तव्यं देशिकेन तु ।\n\nअनन्तधर्मज्ञानञ्च वैराग्यैश्वर्यमेव च ।। ४३ ।।\n\nनवधा शक्तिदेवेन प्रणवं विन्यसेद्बुधः ।\n\nपद्मञ्च चन्दनं तेन कर्णिकान्तेन कारयेत् ।। ४४ ।।\n\nपुष्करान्तेन कर्तव्या मण्डलान्तेन कारयेत् ।\n\nदेवतान्तेन कर्तव्या मूर्त्यन्तेनैव कारयेत् ।। ४५ ।।\n\nपञ्चब्रह्मा तु तेनैव अष्टत्रिंशत्कलैर्युतः ।\n\nआवाहनन्तु तेनैव कर्तव्यं सुरसुन्दरि ।। ४६ ।।\n\nब्रह्मणस्तु न सन्देहो देशिकेन महात्मना ।\n\nप्. ९४५)\n\nनिवृत्तिस्तु शिरस्तस्य इडिकाहृदयं विदुः ।। ४८ ।।\n\nसूक्ष्मां शिखान्तु विज्ञेया सद्यस्तु कवचं भवेत् ।\n\nपृथिवी तु भवेदस्त्रं ब्रह्मणाङ्गाः प्रकीर्तिताः ।। ४९ ।।\n\nपूर्वेण प्रणवं दद्यात् दक्षिणेन तथैव च ।\n\nपश्चिमेनोत्तरेणैव मध्ये प्रणवसंयुतम् ।। ५० ।।\n\nआग्नेययां हृदयञ्चैव ईशान्यान्तु शिरस्मृतम् ।\n\nशिखा नैऋतदिग्भागे कवचं वायुगोचरे ।। ५१ ।।\n\nरुद्रोङ्कारेण कर्तव्यं रुद्रतत्वस्य शोभने ।\n\nइकारस्तु शिखा देवि अकारस्तु शिरस्मृतम् ।। ५२ ।।\n\nगकारो हृदयञ्चैव सद्यस्तु कवचं विदुः ।\n\nप्. ९४६)\n\nलकारमस्त्रमित्युक्तं ग्राहकाः परिकीर्तिताः ।। ५३ ।।\n\nहन्ताख्य भेदयेत्तैस्तु ग्राहकैस्सुरसुन्दरि ।\n\nभूतत्वं ब्रह्मतत्वस्य प्रणवेन तु होमयेत् ।। ५४ ।।\n\nएवं हुत्वा विधानेन पूर्णाहुत्या तु पातयेत् ।\n\nयोजने साधकेन्द्राय प्रजनत्वमपाश्रिते ।। ५५ ।।\n\nतस्मिन् युक्तं ततो मन्त्री ब्रह्मसायुज्यतां व्रजेत् ।\n\nब्रह्मणे तु यथा प्रोक्तं विष्णवेऽपि तथा स्मृतम् ।। ५६ ।।\n\nप्रतिष्ठा तु शिवस्यैव आकारः परिकीर्तितः ।\n\nरुकारो हृदयं प्रोक्तमीकारस्तु शिखा स्मृता ।। ५७ ।।\n\nवामन्तु कवचं प्रोक्तं वकारोस्त्रं प्रकीर्तितम् ।\n\nप्. ९४७)\n\nपूर्वोक्तेन विधानेन कुर्यादावाहनं बुधः ।। ५८ ।।\n\nसायुज्यं तादृशं प्रोक्तं शिवेन परमात्मना ।\n\nअनाद्ये तु पदे देवि विष्णुसायुज्यतां व्रजेत् ।। ५९ ।।\n\nतस्मिन्युक्तमया देवि विष्णुतुल्यपराक्रमः ।\n\nविद्याशिरस्समाख्यातमङ्गारं नाम नामतः ।। ६० ।।\n\nऋकारं हृदयं तस्य कथितं तव शोभने ।\n\nअघोरं कवचं देवि रुद्रतत्वस्य शोभने ।। ६१ ।।\n\nब्रह्मणे विष्णवे यद्वत् तद्वत्कुर्यात्तु देशिकः ।\n\nआसनेऽयं विधिर्देवि मया ते परिकीर्तिताः ।। ६२ ।।\n\nअमृता तु शिखा तस्य इकारः परिकीर्तितः ।\n\nप्. ९४८)\n\nविद्याशिरस्समाख्यातं मकारं नाम नामतः ।। ६३ ।।\n\nआकारं हृदयं तस्य पुरुषं कवचं विदुः ।\n\nयकारमस्त्रमित्युक्तमङ्गान्येतानि चेश्वरि ।। ६४ ।।\n\nयो विधी रुद्रतत्वस्य ईश्वरेऽपि तथा स्मृताः ।\n\nअनन्ता रुद्रतत्वस्य निर्वाणं परमं पदम् ।। ६५ ।।\n\nईश्वरे व्योमरूपा तु कथिता तव शोभने ।\n\nनिधनेन तु कर्तव्यं तत्वेन तु सदाशिवे ।। ६६ ।।\n\nयथा पूर्वं मयाख्यातमत्रापि विधिरेव सः ।\n\nपरमाक्षरं शिखा तस्य शान्त्यतीतं शिरस्मृतम् ।। ६७ ।।\n\nबिन्दुदेवन्तु हृदयं ईशानं कवचं विदुः ।\n\nप्. ९४९)\n\nशून्यतत्वं हकारस्तु अस्त्रं तत्परिकीर्तितम् ।। ६८ ।।\n\nसायुज्यं पूर्वमेवोक्तं यथा कुर्यात्तु नान्यथा ।\n\nएते पञ्चमहायागा नाख्याता कस्यचिन्मया ।। ६९ ।।\n\nनैष्ठिका ब्रह्मचर्येषु स्थिता भुवि च मानवाः ।\n\nतेषामुद्धरणार्थाय मया तु कथितं तव ।। ७० ।।\n\nलिङ्गोद्धारविधिह्येष कथितस्तव सुव्रते ।\n\nनैष्ठिकानान्तु कर्तव्यं लिङ्गोद्धारं समीरितम् ।। ७१ ।।\n\nस्वजातीयपदे स्थाप्य ततो दीक्षान्तु कारयेत् ।\n\nअथवा ब्रह्मविद्ये तु अभियुक्तस्तु साधकः ।। ७२ ।।\n\nतत्र दीक्षा तु कर्तव्या अभिषेकन्तु शोभने ।\n\nप्. ९५०)\n\nवैष्णवेऽपि तथैवेह कथितं परमेष्ठिना ।। ७३ ।।\n\nरुद्ररुद्रगणानान्तु साधनं परिकीर्तितम् ।\n\nगणगुह्यकमन्त्रेषु साधनेनैव साधकः ।। ७४ ।।\n\nविनायकानां सर्वेषां तत्र दीक्षान्तु कारयेत् ।\n\nडाकिन्यो मातरश्चैव योगिन्योऽपि तथा पराः ।। ७५ ।।\n\nअस्मिंस्तु दीक्षितेनैव साधकस्स विधीयते ।\n\nईश्वरे पाशुपत्यानां उद्धारे तु विचक्षणः ।। ७६ ।।\n\nलिङ्गोद्धारविधानन्तु कर्तव्यं देशिकेन तु ।\n\nशुद्धायुक्तस्तु एतस्मिन् दीक्षितेन मुक्तिमिच्छता ।। ७७ ।।\n\nसर्वतत्वफलोपेतं सर्वतत्वफलोदयम् ।\n\nप्. ९५१)\n\nयजेद्देवादिदेवेशं सर्वेषां फलमाप्नुयात् ।। ७८ ।।\n\nएष सर्वोदयो नाम सर्वमुक्तिफलप्रदः ।\n\nएष ते योग आख्यातः पञ्चव्योमात्मकश्शुभः ।। ७९ ।।\n\nशिवयागं प्रवक्ष्यामि सर्वयागमनौपमम् ।\n\nचतुरावरणैर्यागं कर्तव्यं देशिकेन तु ।। ८१ ।।\n\nपञ्चब्रह्म शिवाङ्गाच्च गर्भमेतदुदाहृतम् ।\n\nद्वितीयावरणे देवि कला शक्त्यात्मकानि तु ।। ८२ ।।\n\nदिशासु विन्यसेद्देवि शक्तेस्तु विदिशाः कलाः ।\n\nनादस्येककला यास्तु दिशासु विदिशासु च ।। ८३ ।।\n\nय * * *? द कला देवि निन्दोश्चौ तथैव च ।\n\nएष ते याग आख्यातो दुर्लभस्त्रिदशैरपि ।। ८४ ।।\n\nसर्वस्वं गोपितं ह्येतत् व्याख्यातं तव शोभने ।\n\nप्. ९५२)\n\nएष सर्वादयो यागाः कथितास्तव शोभने ।। ८५ ।।\n\nज्ञात्वा बुध्वा च यष्ट्वा च मुच्यते नात्र संशयः ।\n\nप्रणवं ह्यासनं कृत्वा मातृकां तु यजेद्बुधः ।। ८६ ।।\n\nमुक्तिन्तु प्रणवं कृत्वा योजयेत् सुसमाहितः ।\n\nदक्षिणे योजयेद्बीजं वामे योनिन्तु विन्यसेत् ।। ८७ ।।\n\nसकलीकरणं ह्येतत् कथितं तव शोभने ।\n\nअवर्गं पूर्वपत्रे तु कवर्गञ्चाग्निगोचरे ।। ८८ ।।\n\nचवर्गं दक्षिणे चैव टवर्गं नैऋतेन तु ।\n\nतवर्गं पश्चिमे चैव पवर्गं वायुगोचरे ।। ८९ ।।\n\nयवर्गमुत्तरेणैव शवर्गन्त्वीशगोचरे ।\n\nप्. ९५३)\n\nएष वै मातृकायागः कथितं तव शोभने ।। ९० ।।\n\nअवर्गं प्रथमं तत्वं कवर्गं पुरुषं स्मृतम् ।\n\nएवं वर्गक्रमेणैव शिवतत्वन्तु मातृकान् ।। ९१ ।।\n\nओङ्कारमात्मतत्वन्तु प्रथमं परिकीर्तितम् ।\n\nरुद्रोङ्कारेण देवेशि विद्यातत्वन्तु कारयेत् ।। ९२ ।।\n\nनिधनेन तु होतव्यं शिवतत्वं समाहितैः ।\n\nएवन्ते मातृकायागो दुर्लभस्त्रिदशैरपि ।। ९३ ।।\n\nकथितं सुरहस्यन्तु न मया गोपितं तव ।\n\nइति निश्वासकारिकायां दीक्षोत्तरे नवमः पटलः ।।\n\nप्. ९५४)\n\nदेव्युवाच - \n\nदीक्षाकाले समुत्पन्ने आचार्यैश्शास्त्र तत्परैः ।\n\nकथं तस्मिन् प्रदेशे च शिष्यास्स्थाप्या महेश्वर ।। १ ।।\n\nकस्मिंस्तु यतयस्थाप्या ब्राह्मणाश्च महेश्वर ।\n\nक्षत्रियाणान्तु यत्स्थानं वैश्यानां वद शङ्कर ।। २ ।।\n\nशूद्राणां स्थानमाख्याहि स्त्रीणाञ्चैव तथैव हि ।\n\nग्रहमेधि यथा कार्यो दीक्षाकाले महेश्वर ।। ३ ।।\n\nएतत्सर्वं यथान्यायं ब्रूहि मे भक्तवत्सल ।\n\nईश्वरः -\n\nशृणु देवि प्रवक्ष्यामि नियोगविधिमुत्तमम् ।। ४ ।।\n\nयेन विज्ञातमात्रेण सर्वदोषैर्न लिप्यते ।\n\nप्. ९५५)\n\nईशान्यां यतयस्थाप्या विप्राश्चोत्तरतः स्थिताः ।। ५ ।।\n\nशिवाद्दक्षिणतः स्थाप्या क्षत्रवर्णसमुद्भवाः ।\n\nवैश्याः पश्चिमदिग्भागे शूद्रा वै नैऋतेन तु ।। ६ ।।\n\nशिवा वायव्यदिग्भागे संस्कारे योजयेत्स्त्रियम् ।\n\nएवं संस्थाप्य विधिवत् कुर्यादालभनक्रियाम् ।। ७ ।।\n\nस्वदारापत्यभृत्यात्मा गृहमेधी यदा भवेत् ।\n\nतस्य संस्कारयोगोऽयमतिरुद्धा समाचरेत् ।। ८ ।।\n\nप्रणवं विनियुञ्जीयात् गुरवे गृहमेधिने ।\n\nगृहस्थं शिववद्भावं तद्भार्यामग्निकातनौ ।। ९ ।।\n\nकुमारं तदपत्यानां सुहृदा मन्त्रनायके ।\n\nप्. ९५६)\n\nदिक्पालैः कुलजान् गृह्यात् शेषानस्त्रगणान्यसेत् ।। १० ।।\n\nएकाध्वरिकसंस्कारमीहतां गृहमेधिनाम् ।\n\nसदारापत्यपत्यानां नियोगः परिकीर्तितः ।। ११ ।।\n\nगृहमेधीमये यागे पुष्पपान्तं विसर्जयेत् ।\n\nअत्रैव विनियुक्तस्य स्त्रियायानन्तु कारयेत् ।। १२ ।।\n\nस्वामिने पतितैः पुष्पैः स्त्रियस्वपतये यदा ।\n\nमहादोषमवाप्नोति चर्यायुः परिपाल्यते ।। १३ ।।\n\nचर्यादोषसमुत्पन्ने जायते गुरुतल्पगः ।\n\nगुरुतल्पसमं पापं हृष्टसंस्कारपापकृत् ।। १४ ।।\n\nप्राप्नोति नरकं शिष्यः पर्याया दुहिता क्रिया ।\n\nप्. ९५७)\n\nपुष्पलातचितानस्य क्रिययोः परिपूरणम् ।। १५ ।।\n\nसर्पिषा होमयेदग्नौ शिवेन तु शताहुतिम् ।\n\nअनेन विधिना देवि दोषहीनो भवेद्गुरुः ।। १६ ।।\n\nयाग संपूर्णतामेति हुतं मोक्षफलावहम् ।\n\nग्रहिणान्तु विधानोऽयं कथितस्तव शोभने ।। १७ ।।\n\nयतीनामादितः कृत्वा मान्या शिवसंहिता ।\n\nहोमः कार्यस्तु देवेशि आचार्येण महात्मना ।। १८ ।।\n\nमन्त्राध्ययनयोग्यस्तु शिवहस्तेन जायते ।\n\nशिवमन्त्रस्य समयी मन्त्रतन्त्रोत्तरो भवेत् ।। १९ ।।\n\nदीक्षां प्राप्य ममासिध्यो महासिद्धारुहो भवेत् ।\n\nप्. ९५८)\n\nत्रितत्वविनिविष्टस्तु मोक्षयोग्यः प्रजायते ।। २० ।।\n\nलब्धानुज्ञोऽभिषिक्तस्तु बिन्दुस्थो योगसिद्धिभाक् ।\n\nप्रत्ययानि यथा सम्यक् अणिमादिगुणाष्टकम् ।। २१ ।।\n\nनादस्थः समवाप्नोति ततो भयविवर्जितः ।\n\nविशोकः परमं स्थानं यत्र गत्वा मृती भवेत् ।। २२ ।।\n\nय एवं वेत्ति तत्वेन गुरुकर्म विनिश्चयम् ।\n\nस दीक्षां कर्तुमर्हेत अन्यथा पापकृत् भवेत् ।। २३ ।।\n\nएवं कृत्वा तु विन्यासं शिष्याणान्तु महेश्वरि ।\n\nअग्निस्थानमुपक्रम्य कर्म निर्वर्तयेद्गुरुः ।। २४ ।।\n\nअग्निकर्मविधानज्ञो जिह्वालक्षण तत्ववित् ।\n\nप्. ९५९)\n\nसिद्धासिद्धविभागज्ञो वर्णरूपहुताशने ।। २५ ।।\n\nअग्निस्तु देवतास्सर्वा अग्निरूपो महेश्वरः ।\n\nतस्य मन्त्राः परा मूर्तिः आद्यं वै सोमसंभवम् ।। २६ ।।\n\nलक्षयेत्सप्तजिह्वास्तु हुताशनमुखैस्तथा ।\n\nसप्तजिह्वाविधानज्ञो होमकर्म समारभेत् ।। २७ ।।\n\nजिह्वाभेदनतत्वज्ञो जुहुयाद्यो हुताशने ।\n\nयथा दाहरते कर्म तत्सर्वं सफलं भवेत् ।। २८ ।।\n\nहुत्वास्याग्निं विधानेन पूज्याहुत्य प्रतर्पितम् ।\n\nतुष्यते यजमानस्य सन्तुष्ठो वृषभध्वजः ।। २९ ।।\n\nअङ्गुष्ठपर्वविस्तीर्णा बहुहव्येन्धनोचिता ।\n\nप्. ९६०)\n\nएकीभूतास्तु तिष्ठन्ति स्वलहव्येन्धनेन तु ।। ३० ।।\n\nतत्कुण्डानप्रमाणेन मुखमेतद्धुताशने ।\n\nज्वालामालासहस्रैस्तु पातालं वदनं स्मृतम् ।। ३१ ।।\n\nअग्नेः प्रबोधनं कृत्वा जिह्वानां लक्षयेत्तदा ।\n\nदेवतारूपकञ्चैव फलं तस्यैव यादृशम् ।। ३२ ।।\n\nपूर्वपश्चिमतो जिह्वा ग्रहास्तत्र प्रतिष्ठिताः ।\n\nहोमकाले प्रयत्नेन द्वे जिह्वे परिवर्जयेत् ।। ३३ ।।\n\nप्रथमा धर्मजिह्वा तु नीलवर्णेन संस्मृता ।\n\nद्वितीया यक्षदैवत्या ताम्राकारसमप्रभा ।। ३४ ।।\n\nतृतीया सोमदेवत्या शुक्ला सा चामृतोद्भवा ।\n\nप्. ९६१)\n\nपञ्चमी विष्णुदेवत्या अतसीपुष्पसन्निभा ।। ३५ ।।\n\nषष्ठी च सूर्यदेवत्या शुक्ला रक्ता च सा स्मृता ।\n\nसप्तमी बहुदेवत्या सर्वरूपैस्तु दीप्यते ।। ३६ ।।\n\nप्रथमा निष्फला जिह्वा द्वितीयार्थप्रदायिका ।\n\nतृतीया प्रणयेत्सर्वां जननं स्थाप्य सङ्गमान् ।। ३७ ।।\n\nयमजिह्वा जयं गोत्रं पञ्चमी कुलवर्धिनी ।\n\nषष्ठी तु सूर्यदेवत्या आरोग्यं सा प्रयच्छति ।। ३८ ।।\n\nसप्तमी धर्मकामार्थान् ददाति विधिपूजिताः ।\n\nतस्मात्सर्वप्रयत्नेन मध्ये होमं प्रशस्यते ।। ३९ ।।\n\nगृहजिह्वा यमजिह्वा पूर्वपश्चिमतस्थिता ।\n\n९६२)\n\nतस्मात्सर्वप्रयत्नेन द्वे जिह्वे परिवर्जयेत् ।। ४० ।।\n\nअग्निवर्णा दशप्रोक्ताः कर्मसिद्धिमयावहा ।\n\nआदित्योदयवर्णाभा स्निग्धवैडूर्यसन्निभा ।। ४१ ।।\n\nघृतवर्णनिभाश्चैव लोहवर्णास्तथैव च ।\n\nतप्तायससवर्णाभा कुसंभरससन्निभाः ।। ४२ ।।\n\nहरितालनिभाश्चैव धूम्रवर्णास्तथैव च ।\n\nइन्द्रायुधसवर्णाभा इन्दुगोपकसन्निभाः ।। ४३ ।।\n\nबहुहव्येन्धनैश्चैव स समिद्धे हुताशने ।\n\nविधूमे लेलिहाने च होतव्यं कर्मसिद्धये ।। ४४ ।।\n\nअर्चिष्मान् पिण्डितशिखः तप्तकाञ्चनसन्निभः ।\n\nप्. ९६३)\n\nस्निग्धः प्रदक्षिणावर्तस्सर्वकर्मफलप्रदः ।। ४५ ।।\n\nएवं विज्ञाय विधिवत् गुरुणा साधकस्य तु ।\n\nसंस्कारयोगः कर्तव्यो यथावत्तन्निबोधये ।। ४६ ।।\n\nकृत्वा सूत्रमयान् पाशान् नवात्मेनाभिमन्त्रितान् ।\n\nउच्चार्य नवतत्वानि अकारेण तु भेदितान् ।। ४७ ।।\n\nमूर्ध्नि कण्ठे च हृदये नाभिरूरुः कटिस्तथा ।\n\nजङ्घे गुल्फे तथा पादे सर्वत्र विनियोजयेत् ।। ४८ ।।\n\nबाहुभ्यां हस्तयोश्चैव सर्वदेहन्तु वेष्टयेत् ।\n\nनवात्मनाहुतिशतं स्वाहाकारेण पातयेत् ।। ४९ ।।\n\nविद्यते न तु देवेशि पश्चाच्छून्येन होमयेत् ।\n\nप्. ९६४)\n\nसान्निध्यबन्धनार्थन्तु एवं भवति शोभने ।। ५० ।।\n\nबध्वा पाशं यथा न्यायं छेदनञ्च तथोच्यते ।\n\nयोजितव्यं शिवे पश्चात् पुत्रको देशिकेन तु ।। ५१ ।।\n\nशोधयित्वा महात्मा तु पूर्वोक्तविधिना गुरुः ।\n\nगर्भाधानादितः कृत्वा चत्वारिंशाष्टकं क्रमात् ।। ५२ ।।\n\nसंस्कारं विधिवत्कृत्वा मन्त्रैः ब्रह्मोद्भवैः क्रमात् ।\n\nनिक्षेपोद्धारयोगादीन् संस्कारांश्च यथाक्रमम् ।। ५३ ।।\n\nततश्च्छेदन्तु पाशानां अनेन विधिना भवेत् ।\n\nनकारसंपुटं देवि पकारोकारयोजितः ।। ५४ ।।\n\nमस्तकं बिन्दुनाक्रान्तं शिष्यदेहे नियोजयेत् ।\n\nप्. ९६५)\n\nशिवेन सह देवेशि नात्रकार्या विचारणा ।। ५५ ।।\n\nअतिगुह्यमिदं देवि नाख्यातं कस्यचिन्मया ।\n\nएष सर्वविधानन्तु श्रेष्ठसर्वगुणोत्तमम् ।। ५६ ।।\n\nसर्वसंहितसामान्यं कथितन्तु तवाखिलम् ।\n\nइति निश्वासकारिकायां दीक्षोत्तरे दशमः पटलः ।\n\nदेव्युवाच - \n\nभगवन् श्रोतुमिच्छामि मातृकाध्वानमुत्तमम् ।\n\nनिस्संशयकरञ्चैव निर्वाणफलसाधनम् ।। १ ।।\n\nईश्वरः - \n\nप्. ९६६)\n\nशृणु देवि परं गुह्यं कथयामि तवाखिलम् ।\n\nतेन विज्ञातमात्रेण प्राप्नोति परमं पदम् ।। २ ।।\n\nमातृकायान्तु होतव्यमध्वानन्तु यथाक्रमम् ।\n\nषकारं शतरुद्रे तु दशधा परिकल्पयेत् ।। ३ ।।\n\nपञ्चाष्टके शकारन्तु वकारो योनिरष्टके ।\n\nयोगाष्टके यकारस्तु सुशिवेरं प्रभुस्मृतः ।। ४ ।।\n\nपङ्क्तित्रये यकारस्तु मकारं पञ्चविंशके ।\n\nभकारस्संहितस्साध्ये बकारश्शिवसङ्करे ।। ५ ।।\n\nअसाध्ये तु फकारो वै वकारो हरिरुद्रके ।\n\nदशघाते नकारस्तु पञ्चशिष्ये च य स्मृतः ।। ६ ।।\n\nप्. ९६७)\n\nमहादेवे दकारस्तु थकारो गोपति स्मृतः ।\n\nशिवब्रह्मपदे तन्तु णकारो नन्दहेमके ।। ७ ।।\n\nढकारस्याद्दृषिकुले महामाया दृढप्रभुः ।\n\nवागेशान्ते ठकारस्तु टकारः प्रतिपाधिपः ।। ८ ।।\n\nसाधुस्थाने तृकारस्तु झकारो विमले स्थितः ।\n\nध्यानाहारे झकारो वै विज्ञेयं साधकोत्तमैः ।। ९ ।।\n\nदमने फस्तु विज्ञेयं चकारञ्चैव रुद्रके ।\n\nधातारो वै दकारश्च घकारं भस्ममीश्वरे ।। १० ।।\n\nप्रणवाष्टगकारन्तु महविद्याष्टके च खम् ।\n\nककारो मूर्तिरष्टासु ओष्ठान्तो रूपकं विदुः ।। ११ ।।\n\nप्. ९६८)\n\nशक्तित्रये बिन्दुयुतं द्वे विद्ये औ तु कीर्तितम् ।\n\nओङ्कारोप्यस्त्रमित्युक्तमैङ्कारं कवचं विदुः ।। १२ ।।\n\nए शिखा तु समाख्याता शिरं रूकार उच्यते ।\n\nहृदयन्तु ऌ विज्ञेयं ऋ सावित्री निगद्यते ।। १३ ।।\n\nगायत्री तु ऋकारन्तु धर्मादि ऊ प्रकीर्तितम् ।\n\nआसने उ इति ज्ञेयं विज्ञेयं ई ति कर्णिका ।। १४ ।।\n\nइकारः शक्तिसंसक्तः आकारं पञ्चमीश्वरे ।\n\nसदाशिवं विजानीयादकारः परमश्शिवः ।। १५ ।।\n\nपञ्चाशदक्षरैह्येतैः अध्वानं यस्तु विन्दति ।\n\nस ज्ञानात् स शिवस्साक्षात् स योगी स शिवं विदुः ।। १६ ।।\n\nप्. ९६९)\n\nपञ्चपञ्चभिराहुत्यैर्दशभिर्दशभिस्तथा ।\n\nविंशविंशतिभिश्चैव पञ्चविंशतिभिस्तथा ।। १७ ।।\n\nपञ्चाशच्च शतञ्चैव ज्ञात्वा शक्तिबलाद्बलम् ।\n\nदीक्षाकार्या तु मन्त्रज्ञः पशूनाञ्च यथेच्छया ।। १८ ।।\n\nनिष्कले चतुराहुत्या शून्ये चैव त्रयं पुनः ।\n\nप्रशान्तेन द्वयं दद्यात् तत्तु एकाहुतिं हुनेत् ।। १९ ।।\n\nसर्वाध्वानमशेषस्य एष एव विधिस्मृतः ।\n\nएतद्रहस्यं परमं गोपितं न प्रकाशितम् ।। २० ।।\n\nदीक्षिताय प्रशान्ताय अभिषिक्ताय धीमते ।\n\nगुरुप्रियाय दातव्यं शिवभक्तिरताय च ।। २१ ।।\n\nप्. ९७०)\n\nअन्यथा नैव दातव्यं शिवभक्तिरताय च ।\n\nअन्यथा नैव दातव्यं दीक्षाज्ञानमिदं शुभम् ।। २२ ।।\n\nसर्वसंहितसामान्यं सर्वतन्त्रेषु चोत्तमम् ।\n\nविदित्वा ज्ञानविज्ञानं मोचयेन्मुच्यतेति च ।। २३ ।।\n\nविस्तरं कथितं यत्तु सकलेन तु होमयेत् ।\n\nवर्णमन्त्रपदेनैव कलया च चतुर्विधम् ।। २४ ।।\n\nभुवनाध्वा कलाध्वा च तत्वाध्वा च वरानने ।\n\nज्ञानाध्वा च पदाध्वा च वर्णाध्वा च यथा पुनः ।। २५ ।।\n\nषट् प्रकारमिदं देवि अध्वानं परिकीर्तितम् ।\n\nएषामेकदशं शोध्यं देशिकेन महात्मना ।। २६ ।।\n\nप्. ९७१)\n\nपूर्णाहुतिस्तु दातव्या योजनाय परे शिवे ।\n\nवसोर्धारप्रयोगेन दातव्यं देशिकेन तु ।। २७ ।।\n\nमन्त्रद्रव्यप्रयोगेन युज्यते पशु तत्पदे ।\n\nतस्मान्मन्त्रञ्च तत्वञ्च महिमानञ्च शोभने ।। २८ ।।\n\nदेवतानां परित्यागं स्वशरीरे यथाक्रमम् ।\n\nबिन्दुनादलयञ्चैव लयातीतं परं पदम् ।। २९ ।।\n\nएवं क्रमेण देवेशि योजयेत्परमं पदम् ।\n\nअतः संक्षेपतो देवि कथयामि तवाखिलम् ।। ३० ।।\n\nन रजो नाधिवासञ्च न भूक्षेत्रपरिग्रहः ।\n\nयत्र यत्र प्रदेशे तु पूजयित्वा महेश्वरम् ।। ३१ ।।\n\nप्. ९७२)\n\nअध्वानं मनसा ध्यात्वा आचार्यस्तन्त्रपारगः ।\n\nभुवनाध्वा तु यः प्रोक्तो मया तु तव सुवृते ।। ३२ ।।\n\nतं ध्यात्वाह्यात्मदेहे तु पशुदेशे तथैव च ।\n\nहोमयेत्तन्त्रवित्प्राज्ञः तत्वमार्गविचक्षणः ।। ३३ ।।\n\nआहुतीनां सहस्रन्तु अमनस्केन देशिकः ।\n\nसहस्रेण तु युध्येत अमनस्केन शोभने ।। ३४ ।।\n\nभुवनाध्वैष विख्यातः शिवेन परमात्मना ।\n\nस्रुवानुपूरणं यावत्तावत्कालं समादिशेत् ।। ३५ ।।\n\nअमनस्केन संयुक्तो देशिकः परमेश्वरि ।\n\nसर्वमन्त्रमयः प्रोक्तः सर्वतत्वमयस्तथा ।। ३६ ।।\n\nप्. ९७३)\n\nसर्वदेवमयश्चैव सर्वभूतमयस्सदा ।\n\nएतं हुत्वा तु पातव्यं पूर्णाहुत्या तु शोभने ।। ३७ ।।\n\nअन्ते तु योजनं कृत्वा शिवसायुज्यमिच्छता ।\n\nएवं हुत्वा महादेवि लभते शाश्वतं शिवम् ।। ३८ ।।\n\nसर्वदीक्षामयं सारं शोभनं गोपितं मया ।\n\nअन्याया कथिता दीक्षा एकाहुत्या तु शुध्यति ।। ३९ ।।\n\nएकाहुत्यापि देवेशि नियुज्येत्परमे पदे ।\n\nकिं पुनर्बहुधा हुत्या शुध्यतेति किमद्भुतम् ।। ४० ।।\n\nआहुतीनां सहस्रेण शुध्यते नात्र संशयः ।\n\nअत एवं पुनर्वक्ष्ये संक्षेपं शृणु सुव्रते ।। ४१ ।।\n\nप्. ९७४)\n\nपरमाक्षरेण होतव्यं सर्वाध्वानमशेषतः ।\n\nपूर्णाहुतिशतेनैव शुध्यते च शिवाध्वरे ।। ४२ ।।\n\nएवं विधेन देवेशि दीक्षा निर्वाणगामिनी ।\n\nनिष्कलेन मया ख्यातं शून्येनैव तथा पुनः ।। ४३ ।।\n\nप्रशान्तेन समाख्यातं तत्वेनैव तथैव च ।\n\nअकथ्येयमिदं शुद्धं गोपनीयं प्रयत्नतः ।। ४४ ।।\n\nएवं वै यो न जानाति न हि मोचयते पशुम् ।\n\nन चासौ देशिकः प्रोक्तो न च योज्यः शिवाध्वरे ।। ४५ ।।\n\nइति निश्वासकारिकायां दीक्षोत्तरे शिवयागपटलः एकादशः ।\n\nप्. ९७५)\n\nईश्वरः - \n\nअतः परं प्रवक्ष्यामि सकलं परमेश्वरि ।\n\nयस्मिन् प्रतिष्ठितं सर्वं त्रैलोक्यं स चराचरम् ।। १ ।।\n\nसिद्धयो विविधाश्चैव यस्मिन् देवि प्रतिष्ठिताः ।\n\nस ज्ञेयस्सकलो देवो वर्णरूपधरः प्रभुः ।। २ ।।\n\nसितरक्तञ्च कृष्णञ्च कपिलं नालमेव च ।\n\nपीतस्वच्छकपोतञ्च शबलं कर्बुरं तथा ।। ३ ।।\n\nमूर्धा चतुः पञ्चवक्त्रं दशबाहुं त्रिलोचनम् ।\n\nसर्वायुधधरं शंभुं जटाभारविभूषितम् ।। ४ ।।\n\nपद्मासनस्थं देवेशं ध्यायेत्सकलविग्रहम् ।\n\nसर्वसिद्धिकरं देवं साधकानां न संशयः ।। ५ ।।\n\nप्. ९७६)\n\nउत्तिष्ठे चातर्वामे च पादलेपाञ्जने तथा ।\n\nगुलिकाकाशगमने दन्तकाष्ठपरित्रके ।। ६ ।।\n\nसर्वसिद्धिकरं देवं मनसा यद्यदीप्सितम् ।\n\nसर्वं संपद्यते सम्यक् जपतः सकलं प्रिये ।। ७ ।।\n\nध्यायतः सकलं देवं तस्य सिद्धिर्न दूरतः ।\n\nपूजयेत्सकलं देवं जपेत्सकलनिष्कलम् ।। ८ ।।\n\nध्यायेज्ज्योतिर्मयं सूक्ष्मं कलाभिन्नन्तु तर्पयेत् ।\n\nपूजयेच्छकलं देवं शिरः पाण्यादिभिर्युतम् ।। ९ ।।\n\nपञ्चमूर्ध्नि तु संयुक्तं पूजाकाले सदा स्मरेत् ।\n\nजपकाले सदा देवं कुर्याच्छकलनिष्कलम् ।। १० ।।\n\nप्. ९७७)\n\nसकलं मन्त्ररूपन्तु कलारूपन्तु निष्कलम् ।\n\nध्यायेज्ज्योतिर्मयं सूक्ष्मं रक्तं पीतं सितासितम् ।। ११ ।।\n\nएवं ध्यानपरो भूत्वा योगसिद्धिमवाप्नुयात् ।\n\nतर्पणे सर्वमन्त्राणां स्वाहाकारसमन्वितम् ।। १२ ।।\n\nवौषट्कारवषट्कार सुवौषट्कारमेव च ।\n\nहुंकारः फट्कृतश्चैव द्विरभ्यस्तं भवेदिव ।। १३ ।।\n\nसुवषट्स्वाहा नमश्चैव ज्ञात्वा कर्मणि योजयेत् ।\n\nस्वाहाकारे यदाभिन्नो प्रतिष्ठा नाम सा कला ।। १४ ।।\n\nहुत्वा मात्रनिवृत्तिश्च प्रतिष्ठादि सभेदिता ।\n\nविद्याबिन्दुसमायुक्ता शान्तिस्तु स विसर्गतः ।। १५ ।।\n\nप्. ९७८)\n\nतर्पणं सर्वमन्त्राणां कथितं तव शोभने ।\n\nसाधकानां हितार्थाय शिवेन कथितं पुरा ।। १६ ।।\n\nविपरीता कला या तु मरणोच्चाटने स्मृता ।\n\nउच्चाटने च विद्वेषस्तंभने च प्रयोजयेत् ।। १७ ।।\n\nसकलं देवदेवेशि कथितन्तु समासतः ।\n\nपञ्चतत्वमयं देवं सर्वतत्वमयं तथा ।। १८ ।।\n\nसर्वभूतमयञ्चैव सर्वतः पर्यवस्थितम् ।\n\nयस्मिन् यस्मिंश्च देवेशि ज्ञायते सु परिस्फुटम् ।। १९ ।।\n\nतदहं संप्रवक्ष्यामि तन्मे निगदतः शृणु ।\n\nसप्ततत्वपरं देवि तत्वमेकादश प्रभुम् ।। २० ।।\n\nषोडशावयवमात्मानं एकविंशात्मकं प्रभुम् ।\n\nप्. ९७९)\n\nषट्त्रिंशात्मा तु विज्ञेयं कलातत्वं स एव तु ।। २१ ।।\n\nमातृकात्मा तु विज्ञेयमेकाशीति पदात्मकम् ।\n\nमन्त्रात्मा तु स विज्ञेयो भुवनाध्वा स एव तु ।। २२ ।।\n\nपञ्चविंशः स विज्ञेयः सांख्यानां परमेश्वर ।\n\nषट्त्रिंशकस्सविज्ञेयः ईश्वरः परमेश्वरः ।। २३ ।।\n\nवेदान्तविदुषैश्चैव गीयते परमेश्वरः ।\n\nपञ्चरात्रं तु तत्वज्ञैः स एव परिकीर्तितः ।। २४ ।।\n\nवैमलाकारकश्चैव तथा पाशुपताश्च ये ।\n\nबौद्धश्चार्हताश्चैव न्यायवैशेषिकास्तथा ।। २५ ।।\n\nइतिहासपुराणज्ञा धर्मशास्त्रपरायणाः ।\n\nप्. ९८०)\n\nसर्वे मोक्षविदो देवि स्वसंज्ञाप्रतिपादिताः ।। २६ ।\n\nसेवन्ते देवदेवेशं वेदवेदाङ्गपारगाः ।\n\nस एव कथितो हंसः सकलः परमेश्वरि ।। २७ ।।\n\nतिष्ठते देवदेवेशि सकलः कलसंयुतः ।\n\nशक्तिनादार्धचन्द्रश्च बिन्दुदेवस्तथैव च ।। २८ ।।\n\nअकारश्च उकारश्च वर्णस्सकलस्मृतः *? ।\n\nएष देहे समाख्यातः सकलस्य विनिर्णयः ।। २९ ।।\n\nअथवाचान्यभेदेन सकलः परमेश्वरः ।\n\nकथयेद्देवदेवस्य तन्निबोध समासतः ।। ३० ।।\n\nविकारः प्रथमः प्रोक्त अकारस्तद्वितीयकः ।\n\nप्. ९८१)\n\nउकारस्तु तृतीयस्तु मकारस्तु चतुर्थकम् ।। ३१ ।।\n\nपञ्चमो बिन्दुनादस्तु ईकारः षष्ठ उच्यते ।\n\nएभिर्वणैर्यदा हीनं निष्कलं परमेश्वरम् ।। ३२ ।।\n\nअकारेण भकारेण इकारेण तु शोभने ।\n\nत एते संस्थितैकस्थो हुकारः परिकीर्तितः ।। ३३ ।।\n\nतुष्टा या तु यदा युक्तो मकारः परिकीर्तितः ।\n\nयदा बिन्दुगतो शंभुः नासिकायां प्रवर्तते ।। ३४ ।।\n\nककारान्तं विजानीयात् तिरोधयति योगिनाम् ।\n\nनाभिवर्णैर्यदा हीनं तदा शून्यं विनिर्दिशेत् ।। ३५ ।।\n\nआकारश्च हकारश्च ईकारस्सह संयुतः ।\n\nप्. ९८२)\n\nअकारः कथितो देवि बिन्दुनादपरे स्थितः ।। ३६ ।।\n\nतस्यापि परतरेणैव शक्तिस्तु परिकीर्तिता ।\n\nशक्त्यातीतं यदा देवि किञ्चिच्छेषमवस्थितम् ।। ३७ ।।\n\nव्यापिनी सा विनिर्दिष्टा सार्णो यद्वत्पिपीलिका ।\n\nसकलानुग्रहेणैव कथितं तव शोभने ।। ३८ ।।\n\nसकलाल्लभते सर्वं यत्किञ्चिद्भुवि दुर्लभम् ।\n\nएष देवि समाख्यातो देहे यस्मात्प्रतिष्ठिता ।। ३९ ।।\n\nस योगेन समायुक्तः उच्चारः स तु कीर्तितः ।\n\nदेहयुक्तस्तु देवेशे सकलः परिपठ्यते ।। ४० ।।\n\nब्रह्माविष्णुस्तथारुद्र ईश्वरश्च सदाशिवः ।\n\nप्. ९८३)\n\nईकारसहसंयुक्तं देहं तस्य वरानने ।। ४१ ।।\n\nएतत्त्यक्तो यदात्मा तु निष्कलस्स तु पठ्यते ।\n\nकथितं पूर्वसूत्रे तु तत्त्वया विदितं पुरा ।। ४२ ।।\n\nस्वयं निष्क्रमते देवो देहं त्यक्त्वा स मारुतः ।\n\nनिष्कलस्स समाख्यातो वेदितव्यः सुशोभने ।। ४३ ।।\n\nपञ्चदेव विनिर्मुक्त आत्मानं यत्तु विन्दति ।\n\nआत्मज्ञानेन संयुक्तो गच्छते स सदाशिवे ।। ४४ ।।\n\nऊर्ध्वगामी कलाह्येका कलाशक्ति चतुष्टयम् ।\n\nव्यापिन्या तु यदायुक्तं षड्वर्णरहितश्शिवः ।। ४५ ।।\n\nशुद्धस्फटिकसंकाशं विद्युत्कोटिसमप्रभम् ।\n\nप्. ९८४)\n\nअसंख्यानञ्च सूर्याणां उदितोदितसुप्रभम् ।। ४६ ।।\n\nऊर्ध्वगामी तदेतद्धि कथितं तव शोभने ।\n\nतत्स्थाने तु यदाह्यात्मा तद्रूपः प्रतिभाति सः ।। ४७ ।।\n\nसूक्ष्मा नामकला या तु शुद्धस्फटिकनिर्मला ।\n\nतस्यां मध्ये तदाह्यात्मा तद्रूपः प्रतिभाति सः ।। ४८ ।।\n\nअमृता नाम कला या तु अनेककिरणप्रभा ।\n\nतस्मिंस्थाने तदाह्यात्मा तद्रूपप्रतिमो भवेत् ।। ४९ ।।\n\nअमृतामृतेति या प्रोक्ता तस्या रूपं यथा शृणु ।\n\nचन्द्रातपप्रतीकाशा अमृतं स्रवते सदा ।। ५० ।।\n\nअमृतामृतेति सा प्रोक्ता कलाशक्तिचतुर्थिका ।\n\nप्. ९८५)\n\nतत्स्थाने तु तदाह्यात्मा तद्रूपः प्रतिभाति सः ।। ५१ ।।\n\nएतत् षड्वर्णमुद्दिष्टं मया ते वरवर्णिनी ।\n\nएभिर्वर्णैर्यदाहीनं षड्वर्णरहितश्शिवः ।। ५२ ।।\n\nएवं ज्ञात्वा वरारोहे देशिकः पाशहा भवेत् ।\n\nषट्पदार्थमिदं ज्ञानं कथितं परमेष्ठिना ।। ५३ ।।\n\nएतत्स्थानवरं दिव्यं ज्ञात्वाह्यात्मा प्रकीर्तितः ।\n\nयेन येन च ते तत्तत् भावाभावमवाप्नुयात् ।। ५४ ।।\n\nस्फटिकोपलवद्देवि आत्मा तु परिकीर्तितः ।\n\nयद्यद्रूपेण संयुज्येत् तद्रूपं प्रतिभाति च ।। ५५ ।।\n\nरूपवर्णविनिर्मुक्तः करणेन्द्रियवर्जितः ।\n\nप्. ९८६)\n\nतस्मात्करणसंयुक्तो बध्यते मुच्यतेति च ।। ५६ ।।\n\nबुध्यमानो परो भूत्वा ज्ञान यज्ञं स विन्दति ।\n\nज्ञानेन तल्लयं ज्ञेयं ज्ञेयं सर्वगतो भवेत् ।। ५७ ।।\n\nज्ञानज्ञेयः सदाह्यात्मा ज्ञात्वा मुच्येत मोचयेत् ।\n\nज्ञात्वा ह्यात्मा विनिर्दिष्टो ज्ञानज्ञेयं स जानते ।। ५८ ।।\n\nविदित्वा मुच्यते जन्तुः संसारभवबन्धनात् ।\n\nएवन्ते ज्ञानमाख्यातं षड्वर्णं परमेश्वरि ।। ५९ ।।\n\nएतेषां परतो देवि अरूपाख्यो निरामयः ।\n\nन तस्य शक्यते वक्तुं पारंपर्येण संस्थितम् ।। ६० ।।\n\nतं विदित्वा महादेवि दीक्षकस्स गुरुर्भवेत् ।\n\nप्. ९८७)\n\nज्ञानविज्ञानवान् सो हि मोचकस्स गुरुस्सदा ।। ६१ ।।\n\nस चानुग्रहकर्ता च पाशहा देशिकोत्तमः ।\n\nब्रह्मादयस्मृतास्ते तु ये रूपाः कथिता मया ।। ६२ ।।\n\nव्यापिनी तु पराशक्तिः सर्वतत्वप्रबोधिका ।\n\nएतद्देवि मया ख्यातं तत्वं परमदुर्लभम् ।। ६३ ।।\n\nत्वया गुह्यतरं कार्यं न दद्याद्यस्य कस्यचित् ।\n\nसकलं निष्कलञ्चैव तथा सकलनिष्कलम् ।। ६४ ।।\n\nब्रह्माविष्णुस्तथा रुद्रस्त्रिभिस्तु सकलस्मृतः ।\n\nबिन्दुदेवं परं तत्वं ज्ञेयं सकलनिष्कलम् ।। ६५ ।।\n\nसदाशिवं महात्मानं विज्ञेयं निष्कलं शिवम् ।\n\nप्. ९८८)\n\nआत्मतत्वे त्रयो देवा विद्यातत्वे तथैव च ।। ६६ ।।\n\nशिवतत्वेऽथवा देवि विज्ञेयस्तु सदाशिवः ।\n\nशक्तिस्तु परमा देवि त्रितत्वपरमा स्थिता ।। ६७ ।।\n\nसर्वतत्वपदातीतः तत्वानां योऽव्ययः परः ।\n\nतस्मात् सर्वमिदं देवि ततो सर्वमिदं ततम् ।। ६८ ।।\n\nइति निश्वासकारिकायां दीक्षोत्तरे सकलविचारो नाम द्वादशः पटलः ।\n\nदेव्युवाच- \n\nभगवन् श्रोतुमिच्छामि सकलस्य विनिर्णयम् ।\n\nव्याप्तिर्बहुविधा प्रोक्ता समया नावधारिता ।। १ ।।\n\nप्. ९८९)\n\nपञ्चदेवमयं देवं कथं नु सकलः प्रभुः ।\n\nसर्वतत्वमयञ्चैव सर्वभूतमयं कथम् ।। २ ।।\n\nसप्ततत्वधरं देवं तत्वमेकादशात्मकम् ।\n\nषोडशावयवात्मानं एकविंशात्मकं कथम् ।। ३ ।।\n\nषट्त्रिंशात्मकमेवोक्तं कलातत्वस्स एव तु ।\n\nमातृकात्मेति यत्प्रोक्तं एकाशीति पदात्मकम् ।। ४ ।।\n\nमन्त्रात्मा सर्वमन्त्राणां भुवनाध्वा स एव तु ।\n\nपञ्चविंशसविज्ञेयः षड्विंशकस्तथैव च ।। ५ ।।\n\nवेदान्तवादिनो देवस्त्वमेव परमेश्वरम् ।\n\nपाञ्चरात्रिकतत्वज्ञः स एव परमं पदम् ।। ६ ।।\n\nप्. ९९०)\n\nवैमलाकारकाश्चैव तथा पाशुपताश्च ये ।\n\nसर्वेषु संस्थितं देवं सकलः परमेश्वरः ।। ७ ।।\n\nबौद्धाश्चैवार्हताश्चैव न्यायवैशेषिकास्तथा ।\n\nइतिहासपुराणज्ञा धर्मशास्त्ररताश्च ये ।। ८ ।।\n\nसर्वमोक्षविदो ये तु वेदवेदाङ्गपारगाः ।\n\nसेवन्ते देवदेवेशं सकलं परमेश्वरम् ।। ९ ।।\n\nएतदेव त्वया प्रोक्तं न मया विदितः प्रभो ।\n\nसर्वमेतदशेषन्तु विस्तरेण ब्रवीहि मे ।। १० ।।\n\nस्वकीयान्तत्र युक्त्या तु ब्रूहि देव सविस्तरम् ।\n\nईश्वरः - \n\nप्. ९९१)\n\nशृणु देवि प्रवक्ष्यामि सकलस्य विनिर्णयम् ।। ११ ।।\n\nअनुक्रमेण वक्ष्यामि चोदितस्तु यथा त्वया ।\n\nपञ्चदेवमयं देवि ब्रह्मविष्णुमहेश्वराः ।। १२ ।।\n\nईश्वरञ्च तथा प्रोक्तं तथा देवं सदाशिवम् ।\n\nपञ्चदेवा स्मृता ह्येते सर्वतः पर्यवस्थिताः ।। १३ ।।\n\nअकारं ब्रह्मदेवत्यं मकारं रुद्रदेवतम् ।\n\nऊकारं विष्णुदेवत्यं बिन्दुदेवं तथेश्वरम् ।। १४ ।।\n\nनादरूपी तु यत्तस्य विज्ञेयन्तु सदाशिवम् ।\n\nसकलं निष्कलञ्चैव कलाढ्यं शून्यमेव च ।। १५ ।।\n\nखमलं क्षपणञ्चैव क्षयं कण्ठोष्ठ्यमेव च ।\n\nप्. ९९२)\n\nएते भूतास्समाख्याताः करणैः सहसंयुताः ।। १६ ।।\n\nविकाराष्षोडश प्रोक्ताः सप्तप्रकृति सूक्ष्मगाः ।\n\nगुणत्रयं तथा देवि भूतात्मकमिदं स्मृतम् ।। १७ ।।\n\nभूताः प्रकाशमायान्ति तेन भूतात्मका स्मृताः ।\n\nभूतैः परिवृता यस्मिन् करणाशेषशोभने ।। १८ ।।\n\nएतद्भूतात्मकं सर्वं कथितं तव शोभने ।\n\nविद्याचेश्वरमाया च कालो नियतिरेव च ।। १९ ।।\n\nपुरुषः प्रकृतिश्चैव सप्तैते कथितानि तु ।\n\nईश्वरस्तु शिरश्चैव विद्यादक्षिणरेखिणी ।। २० ।।\n\nमायावामेन विज्ञेया त्रिलोका च संस्थिताः ।\n\nप्. ९९३)\n\nनियतिः कालोऽधस्तात्तु बोद्धव्यमनुपूर्वशः ।। २१ ।।\n\nपुरुषं वक्त्रदेशे तु तस्याधः प्रकृतिस्थिता ।\n\nसप्ततत्वधरं देवमेष ते समुदाहृतम् ।। २२ ।।\n\nतत्वमेकादशात्मेति यदुक्तं हि मया पुरा ।\n\nशृणुष्वावहिता देवि कथयामि तवाखिलम् ।। २३ ।।\n\nसप्ततत्वोपरिष्ठात्तु ज्ञेयं तत्वं सदाशिवम् ।\n\nउपरिष्टाच्छिवं तत्व मूर्ध्वशक्तिप्रतिष्ठितम् ।। २४ ।।\n\nव्यापिनी तु परा तस्य तत्वमेकादशात्मकम् ।\n\nषोडशावयवात्मानं यदुक्तं हि मया पुरा ।। २५ ।।\n\nकखाख्या षोडशा देवि ज्ञातव्या देशिकेन तु ।\n\nप्. ९९४)\n\nतृटिर्लवं निमेषस्तु कलाकाष्ठा मुहूर्तता ।। २६ ।।\n\nरात्र्यहः पक्षमासर्तु अयनं वत्सरं तथा ।\n\nयुगं मन्वन्तरं कल्पं महाकल्पस्तथैव च ।। २७ ।।\n\nषोडशावयवं ह्येतत् कालस्सप्तदश स्मृतः ।\n\nषट्त्रिंशात्मेति यत्प्रोक्तं शृणु तस्य वदाम्यहम् ।। २८ ।।\n\nपृथिवीमादितः कृत्वा प्रधानान्तं तु सुव्रते ।\n\nचतुर्विंशति तत्वं हि पुरुषं पञ्चविंशकम् ।। २९ ।।\n\nषड्विंशकस्तु नियतिः कालः सप्ताधिको भवेत् ।\n\nअष्टाविंश स्मृतं रागं विद्या ज्ञेया तथा परा ।। ३० ।।\n\nऊनत्त्रिंशस्तु विज्ञेयं देशिकेन महात्मना ।\n\nप्. ९९५)\n\nत्रिंशतस्तु कलातत्वं कथितं हि शिवेन तु ।। ३१ ।।\n\nएकत्रिंशद्वरारोहे मायातत्वं प्रकीर्तितम् ।\n\nद्वात्रिंशकस्मृता विद्या त्रयस्त्रिंशाधिकेश्वरम् ।। ३२ ।।\n\nसदाशिवं चतुस्त्रिंशत् पञ्चत्रिंशच्छिवास्मृता ।\n\nशिवष्षट्त्रिंशमाख्याता शिवेन परमात्मना ।। ३३ ।।\n\nषट्त्रिंशात्मा समाख्यातो यथावत्तव शोभने ।\n\nकला चतुर्थी सा ज्ञेया देशिकेन महात्मना ।। ३४ ।।\n\nप्रथमं पञ्चब्रह्माणमष्टत्रिंशत्क्रमात् स्मृतम् ।\n\nसद्या कलाभिरष्टाभिः वामदेवस्त्रयोदशम् ।। ३५ ।।\n\nअघोरमभिचाष्टाभिः चतुर्भिर्वदनं स्मृतम् ।\n\nप्. ९९६)\n\nईशानं पञ्चधा देवि तस्य देहाद्विनिस्सृताः ।। ३६ ।।\n\nब्रह्मादीन् पञ्चधा **? पञ्चब्रह्मा प्रकीर्तिताः ।\n\nबिन्दुदेवे च चत्वारः कला देवि वदाम्यहम् ।। ३७ ।।\n\nनिवृत्तिश्च प्रतिष्ठा च विद्याशान्तिस्तथैव च ।\n\nकलाह्येतास्तु चत्वारः स एव परमेश्वरः ।। ३८ ।।\n\nनादस्य याः कला प्रोक्ता शक्त्यायाश्च महेश्वरि ।\n\nसूक्ष्मासूक्ष्मतरैर्भावैः सकलः परमेश्वरः ।। ३९ ।।\n\nकलातत्वं सचैवेह कथितं तव शोभने ।\n\nमातृकात्मेति यत्प्रोक्तं मया ते सुरसुन्दरि ।। ४० ।।\n\nअकारादिक्षकारान्ता मातृका परिकीर्तिताः ।\n\nप्. ९९७)\n\nस कामस्य तु देवेशि देहो ज्ञेयास्सदा बुधैः ।। ४१ ।।\n\nप्रणवे संस्थिता तस्मिन् ज्ञातव्या तु वरानने ।\n\nएकाशीति पदात्मे तु यदुक्तं परमेश्वरि ।। ४२ ।।\n\nनवभेद विभागेन कथितं विदितं त्वया ।\n\nमन्त्रात्मा तु क्रिया प्रोक्तः स एव परमेश्वरः ।। ४३ ।।\n\nकला षोडशमित्युक्तं सर्वतन्त्रेषु गीयते ।\n\nताभ्यो बिन्दुद्वयमन्ते ताभ्यां ते अलिकद्वयम् ।। ४४ ।।\n\nबिन्दुद्वयस्य मध्ये तु एकं मध्ये नियोजयेत् ।\n\nद्वितीया बिन्द्वधस्तात्तु मन्त्रात्मा स तु कीर्तितः ।। ४५ ।।\n\nस जीवः सर्वमन्त्राणां कथितं तव शोभने ।\n\nप्. ९९८)\n\nतेन सर्वमिदं देवि त्रैलोक्यं स चराचरम् ।। ४६ ।।\n\nव्यापितं परमेशेन नात्र कार्या विचारणा ।\n\nतिर्यङ्मृगनराख्यानां स जीवः परिकीर्तितः ।। ४७ ।।\n\nतेन सर्वमिदं व्याप्तं पयसीव यथा घृतम् ।\n\nसर्वेषामेव मन्त्राणां कथितं तव शोभने ।। ४८ ।।\n\nएतत् ज्ञानपरं देवि अविज्ञातं सुरैरपि ।\n\nसंज्ञेयस्सर्वमन्त्रेषु सर्वतन्त्रेषु शोभने ।। ४९ ।।\n\nउच्छवसेद्देव देवेशे हंसः परमकारणम् ।\n\nएष ते ज्ञानसद्भावं मन्त्रसद्भाव एव च ।। ५० ।।\n\nमन्त्रसद्भावमित्युक्तं जीवसद्भावमुत्तमम् ।\n\nप्. ९९९)\n\nगोपितव्यं प्रयत्नेन ज्ञानमेतत्सुदुर्लभम् ।। ५१ ।।\n\nअविदित्वा इदं देवि जीवसद्भावमुत्तमम् ।\n\nनैव मन्त्राः प्रसिध्यन्ति जप्ताः कोटिशतैरपि ।। ५२ ।।\n\nगीयते सर्वलोकेषु जीवं परमदुर्लभम् ।\n\nसुभाषितमिदं वाक्यं कलानार्हन्ति षोडशी ।। ५३ ।।\n\nयस्मात्परतरं देवि ज्ञानज्ञेयं वरानने ।\n\nसर्वस्वं गोपितं ज्ञातं न ख्यातं यस्य कस्यचित् ।। ५४ ।।\n\nदेयं दान्ताय शान्ताय गुरुभक्तरताय च ।\n\nसर्वतन्त्रविधिज्ञाय साधकाय च धीमते ।। ५५ ।।\n\nअभिषिक्ताय दातव्यमाचार्यस्य महात्मनः ।\n\nप्. १०००)\n\nअन्यायै गृह्यते ये तु नाभिनन्दन्ति ये गुरुम् ।। ५६ ।।\n\nज्ञेनं ज्ञेयं विदित्वा तु प्रायश्चित्तीयते नरः ।\n\nतस्मात् ज्ञानं गुरुञ्चैव अ * * * * *? वृते ।। ५७ ।।\n\nज्ञानवित् तत्वविच्चैव शिवश्चैव वरानने ।\n\nविभक्तिञ्चैव कुर्वीत परमेशेन भाषितम् ।। ५८ ।।\n\nएष ते कथितं देवि मन्त्रात्मा परमेश्वरः ।\n\nविदित्वा सर्वकर्माणि कुरु देवि यथेच्छया ।। ५९ ।।\n\nसर्वतन्त्रेषु सामान्यं कथितं तव शोभने ।\n\nनातः परतरं ज्ञानं सत्यं देवि वदाम्यहम् ।। ६० ।।\n\nभुवनाध्वा स एवोक्तः सकलः परमेश्वरः ।\n\nप्. १००१)\n\nतत्प्रवक्ष्याम्यहं देवि संक्षेपान्न तु विस्तरात् ।। ६१ ।।\n\nपञ्चधा पञ्चदेवत्वं सकलं पर्यवस्थितम् ।\n\nते मया पूर्वमाख्यातं यथा तु विदितं त्वया ।। ६२ ।।\n\nअनन्तमादितः कृत्वा प्रधानान्ते च शोभने ।\n\nब्रह्मा तत्राधिपत्येन संस्थितं परमेश्वरि ।। ६३ ।।\n\nपौरुषमादितः कृत्वा कलातत्वमपश्चिमम् ।\n\nविष्णुस्तत्वाधिपत्येन संस्थितं परमेश्वरि ।। ६४ ।।\n\nग्रन्थ्या तु आदितः कृत्वा कलातत्वमपश्चिमम् ।\n\nरुद्रस्तत्वाधिपत्येन संस्थितः परमेश्वरः ।। ६५ ।।\n\nविद्या तु आदितः कृत्वा यावत्तत्वं सदाशिवम् ।\n\nप्. १००२)\n\nईश्वर आधिपत्येन संस्थितो नात्र संशयः ।। ६६ ।।\n\nउपरिष्टाच्छिवं तत्वं तत्र देवं सदाशिवम् ।\n\nव्यापिनं पञ्चधा देवि भुवनाध्वमशेषतः ।। ६७ ।।\n\nपञ्चविंशति तत्प्रोक्तं मया पूर्वं वरानने ।\n\nतदहं संप्रवक्ष्यामि तदेकाग्रमना शृणु ।। ६८ ।।\n\nपरिसंख्यानुपूर्वेण संक्षेपात्कथयाम्यहम् ।\n\nपृथिव्यापस्तथा तेजो वायुराकाशमेव च ।। ६९ ।।\n\nकर्मेन्द्रियस्तथा पञ्चपञ्च बुद्धीन्द्रियाणि च ।\n\nतन्मात्राणि तथा पञ्च कतितं तव शोभने ।। ७० ।।\n\nबुद्धिर्मनस्वहङ्कारं प्रधानं सहसंयुतम् ।\n\nप्. १००३)\n\nचतुर्विंशत् स्मृतं क्षेत्रं क्षेत्रज्ञः पञ्चविंशकः ।। ७१ ।।\n\nस एष परमो देवि क्षेत्रभुक् कारणं स्मृतम् ।\n\nव्यक्ताव्यक्तविज्ञानात् ज्ञात्वा कुच्यति बन्धनात् ।। ७२ ।।\n\nव्यक्ता बुद्धिस्समाख्याता अव्यक्ता प्रकृतिः स्मृता ।\n\nज्ञस्वभावो भवेदात्मा पुरुषं पञ्चविंशकम् ।। ७३ ।।\n\nतुर्यरूपस्वभावस्थं स एष परमं पदम् ।\n\nनिष्क्रियं तत्स्वभावेन अकर्ता कर्मणः प्रभुः ।। ७४ ।।\n\nकर्ता प्रधानमित्याहुः क्षययुक्तं गुणान्वितम् ।\n\nएवं वदन्ति देवेशि षष्टितन्त्राध्ववादिनः ।। ७५ ।।\n\nमहदादिक्रमेणैव भूतादिविधिवाचकैः ।\n\nप्. १००४)\n\nविषयेन्द्रियतन्मात्रैः गुणादिविधिवाचकैः ।। ७६ ।।\n\nप्रकृतिस्सा तु विज्ञेया भेदैर्नामाङ्गलक्षणैः ।\n\nभोक्ता तु पुरुषः प्रोक्तः चिन्मात्रो गुणवर्जितः ।। ७७ ।।\n\nपञ्चविंशकमित्युक्तं सांख्यज्ञानार्थवादिभिः ।\n\nनिष्कलत्वेन मन्यन्ते सर्वज्ञं सर्वतोमुखम् ।। ७८ ।।\n\nनिर्गुणं गुणसंयुक्तं चिन्त्यते सांख्यवादिभिः ।\n\nइत्येतत्पौरुषं तत्वं सांख्यानां परमं पदम् ।। ७९ ।।\n\nअस्य दोषं शृणु देवि स्वसिद्धान्ते यथा भवेत् । \n\nयैर्बद्धः पशुतानैति अज्ञत्वञ्च प्रजायते ।। ८० ।।\n\nभोक्तृत्वा नित्यता चैव अकर्ता निष्क्रयस्तथा ।\n\nप्. १००५)\n\nअर्थित्वं पारतन्त्रञ्च धर्माष्षट् पौरुषास्त्विमे ।। ८१ ।।\n\nभोक्ता यस्स अतृप्तस्तु मर्त्यधर्मा अनित्यता ।\n\nनिष्क्रयत्वादुदासीनो अकर्ता अज्ञता पुनः ।। ८२ ।।\n\nमध्यस्थता पराशीति पारतन्त्र्यदरिद्रता ।\n\nधर्माह्येते स्मृतास्तस्य मातृकैः प्रतिपादिताः ।। ८३ ।।\n\nसर्वज्ञता न च तस्य निर्गुणत्वं न चैव हि ।\n\nनिष्कलत्वं न तस्यैव शक्त्याग्रकलना श्रुतः ।। ८४ ।।\n\nगुणैस्सुप्रतिबद्धस्तु मुक्तिस्तस्य न शाश्वति ।\n\nकिञ्चित्कालं भवेन्मुक्तिः प्रधानगुणबन्धनात् ।। ८५ ।।\n\nस्वाकयं भावं कला तस्य चैतन्येन समन्विता ।\n\nप्. १००६)\n\nरोगमानन्दभावेन विद्याह्यर्थविवेकिनी ।। ८६ ।।\n\nत्रिविधं बन्धनाख्यातं पुरुषस्य महात्मने ।\n\nमायात्मकमिदं देवि अधोभागप्रवर्तकम् ।। ८७ ।।\n\nएष ते देवि आख्यातः सांख्यज्ञानस्वनिर्णयम् ।\n\nसकलं व्यापयित्वा तु संस्थितं तन्तु सुव्रते ।। ८८ ।।\n\nषड्विंशेति यथा प्रोक्तं मया पूर्वं हि सुवृते ।\n\nतदहं संप्रवक्ष्यामि तदेकाग्रमनाः शृणु ।। ८९ ।।\n\nकलाधस्तात्कर्मकला पुरुषः परिकीर्तितः ।\n\nनराणां नयने सूक्ष्मे योगी नारायणेश्वरः ।। ९० ।।\n\nसा निष्ठा वेदवादीनां योगिनाञ्च निगद्यते ।\n\nप्. १००७)\n\nस चैव पठ्यते तैस्तु षडूर्मिरहिता तनुः ।। ९१ ।।\n\nवदन्ते नैव जानन्ते अन्यार्थेन वदन्ति ते ।\n\nअस्मिन्नेव शृणु देवि षडूर्मिरहितं यथा ।। ९२ ।।\n\nब्रह्माविष्णुस्तथा रुद्रो ईश्वरश्च सदाशिवः ।\n\nशक्तिना रहितं देवि षडूर्मिरहितं शिवम् ।। ९३ ।।\n\nमूलतत्वं समाख्यातं विज्ञानानन्दकारकम् ।\n\nनेति नेति च हंसाख्यं परमं ब्रह्मवाचकम् ।। ९४ ।।\n\nइदं तत्त्परमं तत्वमिदं तत्परमं पदम् ।\n\nइदं सा परमामुक्तिः या सा वेदविदो ध्रुवम् ।। ९५ ।।\n\nत्रिप्रकारेण भेदेन योगिभिः समुदाहृतम् ।\n\nप्. १००८)\n\nआत्मानमन्तरात्मानं परमात्मानमेव च ।। ९६ ।।\n\nएवं त्रिधा वदन्त्येव हंकारं तथापरे ।\n\nबुद्धिमन्ये तथा देवि प्रधानगुणगोचरम् ।। ९७ ।।\n\nपञ्चविंशञ्च षड्विंशं वेदमन्ये तथा परे ।\n\nबद्धा वदन्ति बहवः ऋषयस्संशितव्रताः ।। ९८ ।।\n\nएकं तत्सकलं देवमुपास्यं विदिवौकसः ।\n\nऋषयो यक्षरक्षांसि पिशाचोरगकिन्नराः ।। ९९ ।।\n\nगन्धर्वासुरदैत्याश्च तथा विद्याधरादयः ।\n\nसिद्धाश्चैव तथा देवि ये चान्ये भुवि मानवाः ।। १०० ।।\n\nह्रस्वं दीर्घं कृशं सूक्ष्मं सूक्ष्मात्सूक्ष्मतरं तथा ।\n\nप्. १००९)\n\nस्थूलात्स्थूलतरं देवं कल्पयन्ति मनीषिणः ।। १०१ ।।\n\nअरूपं रूपवान् देवं कल्पयन्ति अनेकधा ।\n\nहरितं कपिलञ्चैव मञ्जिष्ठः सगरेव च ।। १०२ ।।\n\nबभ्रुः पिङ्गः कपोतश्च धूम्रश्शबलकं तथा ।\n\nश्यामं तदुलमान्त्रन्तु आपबद्धे च पुष्करे ।। १०३ ।।\n\nखद्योताभनिभञ्चैव तारामात्रं तथैव च ।\n\nचन्द्रबिंबनिभं केचित् आदित्योदयसन्निभम् ।। १०४ ।।\n\nइन्द्रनीलनिभञ्चैव पद्मरागनिभं तथा ।\n\nएवं बहुविधं देव सकलं परमेश्वरि ।। १०५ ।।\n\nसकलं सर्वविद्यानां आधारं परिकीर्तितम् ।\n\nप्. १०१०)\n\nअस्मात्प्रभूयते सर्वमस्मिन्नेव लयं पुनः ।। १०६ ।।\n\nअस्मात्सिद्धिश्च मुक्तिश्च संस्थिता नात्र संशयः ।\n\nउत्तिष्ठमादितः कृत्वा विद्वेषाकर्षणं तथा ।। १०७ ।।\n\nकरोति साधकेन्द्रस्तु यस्तत्वं जपते सदा ।\n\nकिं तस्य बहुभिर्मन्त्रैः ज्ञातैस्तु वरवर्णिनी ।। १०८ ।।\n\nचिन्तामणिरिव परं तत्वं सकलं सर्वतोमुखम् ।\n\nयागे यागे जपे होमे यथा सिध्यन्ति योगिनः ।। १०९ ।।\n\nयथा च यजनं कुर्यात् शृणु देवि समासतः ।\n\nयागस्थं सकलं देवं शिरः पाण्यादिलक्षणम् ।। ११० ।।\n\nत्र्यक्षं दशभुजं देवं सर्वायुधधरं तथा ।\n\nप्. १०११)\n\nएवं जपं तथा ध्यायन् पूजयेत्परमेश्वरम् ।। १११ ।।\n\nन रूपेण विना सिद्धिः तस्माद्रूपं विचिन्तयेत् ।\n\nचिन्त्यमानस्य देवेशे सर्वविघ्नक्षयो भवेत् ।। ११२ ।।\n\nनिर्विघ्नस्सिध्यते मन्त्री कथितं सर्वतो मया ।\n\nयोगकाले तथा देवि ध्यातव्यं सकलं प्रिये ।। ११३ ।।\n\nपूर्वमुच्चारयेत्तत्वं सकलं यत्प्रकीर्तितम् ।\n\nबिन्दुस्थं शब्दलीनन्तु ज्योतीरूपं शिखान्वितम् ।। ११४ ।।\n\nध्यानकाले तु योगीभिः ध्यातव्यं सकलं सदा ।\n\nजपकाले जपं कुर्यात् एवं सकलनिष्कलम् ।। ११५ ।।\n\nनमस्कारस्य अन्ते तु ज्ञेयं बिन्दुद्वयं बुधः ।\n\nप्. १०१२)\n\nबिन्दुद्वयात्परो देवि स वै निष्कलमुच्यते ।। ११६ ।।\n\nहोमकाले यथा होमः कर्तव्यः साधकेन तु ।\n\nस्वाहाकार समायुक्तं होमकाले तु होमयेत् ।। ११७ ।।\n\nप्रतिष्ठा नाम सा ज्ञेया बिन्दुदेवकला प्रिये ।\n\nतया होमविकल्पस्तु कर्तव्यन्तु सदा बुधैः ।। ११८ ।।\n\n? ने बिन्दुसमायुक्तं मन्त्रं कुर्याद्विचक्षणः ।\nशान्त्यर्थे वौषडित्येवं पुष्ट्यर्थे नमसुवौषट् ।। ११९ ।।\n\nअमृतीकरणे चैव वषट्कारेण होमयेत् ।\n\nमारणे ताडने चैव इच्छा देवि विचक्षणम् ।। १२० ।।\n\nफट् फट्कार समायुक्तं होमं कुर्याज्जपं तथा ।\n\nप्. १०१३)\n\nएवं विज्ञाय कर्तव्यं जपयोगं समाधिना ।। १२१ ।।\n\nअन्यथा नैव सिध्येत कल्पकोटिशतैरपि ।\n\nसकलं जपमानस्तु निष्कलं जपितं भवेत् ।। १२२ ।।\n\nनिष्कलं जपते यस्तु सकलस्योपरि स्थितम् ।\n\nअचिराद्देवि सिद्ध्येत परमेशेन भाषितम् ।। १२३ ।।\n\nनैव पुण्यं भवेत्तस्य नैव पापं कथञ्चन ।\n\nकथितं स रहस्यन्तु न मया गोपितं तव ।। १२४ ।।\n\nत्वयापि देवदेवेशि गोपनीयं न संशयः ।\n\nअन्याये पृच्छते यस्तु गुरुवुत्क्रान्तिगोचरम् ।। १२५ ।।\n\nतस्य देवि न दातव्या आज्ञैषा परमेश्वरि ।\n\nप्. १०१४)\n\nधर्मशीलविनीतस्य गुरुभक्तस्य धीमते ।। १२६ ।।\n\nज्ञानमेतत्प्रदातव्यं ममाज्ञापरिपालके ।\n\nतस्माच्छ्रेयार्थिभिर्नित्यं पूजनीयो गुरुस्सदा ।। १२७ ।।\n\nइति निश्वासकारिकायां दीक्षोत्तरे सकलविचारो नाम त्रयोदशः पटलः ।।\n\nईश्वरः - \n\nअतः परं प्रवक्ष्यामि अधिवासनमुत्तमम् ।\n\nतिथिनक्षत्रयोगाश्च इतरानुकूलमेव च ।। १ ।।\n\nतारा चन्द्रकलेनैव कुर्याद्भूमिपरिग्रहम् ।\n\nप्. १०१५)\n\nपूर्वेण ब्रह्मणे कुर्यात् क्षत्रियस्योत्तरेण तु ।। २ ।।\n\nवैश्यस्य वसुधा पीता कृष्णा शूद्रस्य कीर्तिता ।\n\nब्राह्मणे मधुरास्वादा कषाया क्षत्रियस्य तु ।। ३ ।।\n\nवैश्यस्य षड्डूसा ज्ञेया शूद्रस्य कटुका स्मृता ।\n\nआज्यगन्धाद्विजे भूमीरक्तगन्धा तु क्षत्रिये ।। ४ ।।\n\nधान्यगन्धाविशे भूमी शूद्रस्य क्षारगन्धिनी ।\n\nपरीक्ष्य निपुणो भूमिं वारयोगविधानवित् ।। ५ ।।\n\nपूजयित्वा विधानज्ञो रिक्तां राशिगणैस्सह ।\n\nहोराद्द्रेक्काणि अंशाश्च तारा चैव बलाबलम् ।। ६ ।।\n\nप्. १०१६)\n\nलौकिकं धार्मिकाश्चैव कलज्ञानविचक्षणः ।\n\nयदि स्याल्लौकिको देवि कालज्ञानं न जानति ।। ७ ।।\n\nतदात्वाध्यात्मिकं कालं परीक्षेत विचक्षणः ।\n\nततस्संपूज्य देवेशं लक्षयेच्च क्रमाद्बुधः ।। ८ ।।\n\nदिव्यान्तरिक्षभौमानि प्रञ्चान्तरिनितराणि च ।\n\nलक्षयित्वा विधानेन आचार्यस्सुसमाहितः ।। ९ ।।\n\nशङ्घदुन्दुभिनिर्घोषैः वेदशब्दादिमङ्गलैः ।\n\nगीतवाद्यरवोद्घोषं जयशब्दसमन्वितम् ।। १० ।।\n\nसिंहनादरवञ्चैव कुमारीजनक्रीडनम् ।\n\nभौमान्येतानि शब्दानि अन्तरिक्षाः प्रकीर्तिताः ।। ११ ।।\n\nप्. १०१७)\n\nमेघस्तनितनिर्घोषं मेघसञ्जनमंबरम् ।\n\nस्निग्धविद्युल्लतारम्यं सर्वसंपत्करं शुभम् ।। १२ ।।\n\nप्रशान्तानि तु गृह्णीयात् अप्रशस्तानि वर्जयेत् ।\n\nकाकवृद्धचलोलूकश्वानमार्जारकूजितम् ।। १३ ।।\n\nउष्ट्रगर्दभशब्दानि वानरं ऋक्षसूकरम् ।\n\nएतेषाञ्चैव यश्शब्द प्रशस्तन्तु शोभने ।। १४ ।।\n\nपूजति ग्रहचक्रे तु सङ्क्रमाद्गृह्य यत्नतः ।\n\nखातयेज्जानुमात्रन्तु पांसुमुद्धृत्य पूरयेत् ।। १५ ।।\n\nपांसुरभ्यधिको यत्र सा भूमिः सर्वकामदा ।\n\nज्ञात्वा भूमिर्विधानज्ञो वास्तुयागं यजेद्बुधः ।। १६ ।।\n\nप्. १०१८)\n\nविद्याङ्गावरणं यष्ट्वा हुनेदष्टशतं क्रमात् ।\n\nवास्तुयाग स्मृतो ह्येषः ततो भूम्यां विशोधनम् ।। १७ ।।\n\nशोधयित्वा ततो भूमिं कीटकेशास्थिवर्जिताम् ।\n\nसेचयेत्पञ्चगव्येन तां भूमिं सुपरीक्षिताम् ।। १८ ।।\n\nप्रशस्ततरमुद्भूतैः पलाशाश्वत्थमुद्गरैः ।\n\nकोष्टयेत् सुदृढां भूमिं निम्नोन्नतविवर्जिताम् ।। १९ ।।\n\nपर्वोत्तरप्लुवा कार्या यागभूमिस्सुशोभना ।\n\nसमं सर्वत्र कर्तव्यं भूमिभागमिदं शुभम् ।। २० ।।\n\nएवं कृत्वा विधानेन परितः परिवारयेत् ।\n\nपुरुषाया न कर्तव्यमिष्टकं मृण्मयञ्च वा ।। २१ ।।\n\nप्. १०१९)\n\nद्वारमेकन्तु कर्तव्यं सकवाटार्गलान्वितम् ।\n\nएवं कृत्वा ततो देवि विष्णुभूमिपरिग्रहम् ।। २२ ।।\n\nगणयागं यजेदादौ ततो भूमिपरिग्रहम् ।\n\nपञ्चाङ्गञ्च शिवं यष्ट्वा जुहुयादष्टशतं क्रमात् ।। २२ ।।\n\nगणयागे त्रिकोणन्तु मण्डलं पद्मलाञ्छितम् ।\n\nपीठोङ्कारसमायुक्तं पूजयेत गणेश्वरम् ।। २४ ।।\n\nवास्तुयागे चतुष्कोणं मध्ये पङ्कजभूषितम् ।\n\nभूम्यां परिग्रहोह्येष कथितं तव शोभने ।। २५ ।।\n\nअधिवासनं ततः कुर्यात् शास्त्रदृष्टेन कर्मणा ।\n\nसंभारैः संभृतो मन्त्री अधिवासनमारभेत् ।। २६ ।।\n\nप्. १०२०)\n\nअष्टौ तु कलशान् कुर्याद्दिशासु विदिशासु च ।\n\nएवं विन्यस्य यत्नेन शिवाख्यं कलशं न्यसेत् ।। २७ ।।\n\nहेमजं ताम्रजं वापि ऋग्मजं वापि कारयेत् ।\n\nअथवा मृण्मयं वापि कारयेत विचक्षणः ।। २८ ।।\n\nअकालमूलकलशाश्चन्दनेनोपलेपितम् ।\n\nसु सुगन्धैस्तथा गन्धैः कण्ठसूत्रविभूषितम् ।। २९ ।।\n\nअक्षतैः पञ्चगव्येन धूपैर्गन्धैस्तथैव च ।\n\nआसनं कल्पयेत्तत्र ईशान्यादिशमाश्रितम् ।। ३० ।।\n\nकलशं स हिरण्यन्तु मूर्तिना सहसंयुतम् ।\n\nपञ्चब्रह्मा न्यसेत्पूर्वं अष्टत्त्रिंशत्कलां ततः ।। ३१ ।।\n\nप्. १०२१)\n\nपृथिवीमादितः कृत्वा तत्वानि परिकल्पयेत् ।\n\nएवं विन्यस्य तत्वानि त्रितत्वांस्तु त्रिधा न्यसेत् ।। ३२ ।।\n\nविद्याङ्गानि ततो दद्यान्नेत्रादि क्षुरिका न्यसेत् ।\n\nएवं विन्यस्य यत्नेन शिवस्यावाहनं कुरु ।। ३३ ।।\n\nसद्येनावाहयेद्देवं वामदेवेन स्थापयेत् ।\n\nअघोरेण तु सान्निध्यमर्घ्यं तत्पुरुषेण तु ।। ३४ ।।\n\nईशानेन तु पुष्पाणि शिवस्य परिकल्पयेत् ।\n\nहृदये हृदयं दद्यात् शिरः शिरसि विन्यसेत् ।। ३५ ।।\n\nशिखायान्तु शिखा दद्यात् कवचं सर्वगात्रिकम् ।\n\nअस्त्रं हस्तप्रदेशे तु विन्यस्य परमेश्वरि ।। ३६ ।।\n\nप्. १०२२)\n\nएवं विन्यस्य देवेशि चिन्तयेच्छिवमव्ययम् ।\n\nमन्त्रातीतं परं देवं तत्वातीतं परं पदम् ।। ३७ ।।\n\nअनेन विधिना पूज्य सकलं परमेश्वरि ।\n\nअस्त्रं जप्त्वा ततो देवि विकिरान् सर्वतो दिशि ।। ३८ ।।\n\nविकिरेन्मन्त्रविच्चैव पञ्चगव्यं ततः पुनः ।\n\nगन्धोदकेन संशोध्य कलशं भ्रामयेत्ततः ।। ३९ ।।\n\nवर्धन्यामस्त्रजप्तायां जपन्नस्त्रन्तु भ्रामयेत् ।\n\nअच्छिन्नोदकधारान्तु दद्यात् बाह्ये तु मन्त्रवित् ।। ४० ।।\n\nचतुरस्रं तस्य मध्ये तु दर्पणञ्चैव बाह्यतः ।\n\nवर्धनीमग्रतो गच्छेत् कलशं तस्य पृष्टतः ।। ४१ ।।\n\nप्. १०२३)\n\nशिवन्तु जपतश्चैव आचार्येण समन्वितः ।\n\nभ्रामयित्वा ततो देवि पुनस्तत्रैव स्थापयेत् ।। ४२ ।।\n\nस्थापयित्वा ततो मन्त्री अर्घ्यं दद्यात्ततः पुनः ।\n\nस्थण्डिलन्तु ततो गच्छेत् विधिना पूजयेत्ततः ।। ४३ ।।\n\nशिवं पूज्य ततो देवि गच्छेन्मन्त्र्यनलं पुनः ।\n\nआग्नेययां दिशि आश्रित्य अग्निकुण्डन्तु कारयेत् ।। ४४ ।।\n\nहस्तमात्रप्रमाणन्तु कुण्डं कुर्यात्त्रिमेखलम् ।\n\nचतुरङ्गुलमेकैका ह्रस्वा ह्रस्वतरा स्मृताः ।। ४५ ।।\n\nएवं कृत्वा विधानेन प्रोक्ष्या स्त्रेण विचक्षणः ।\n\nउल्लेखनन्तु तेनैव उद्धृत्याभ्युक्षयेत् पुनः ।। ४६ ।।\n\nप्. १०२४)\n\nअवकुण्डन्तु अस्त्रेण गायत्र्यावोपलेपयेत् ।\n\nउपलेपिते तु पश्चात् कुर्याद्रेखोपकल्पनम् ।। ४७ ।।\n\nरेखत्रयन्तु कर्तव्यं पूर्वपश्चिमतश्शुभम् ।\n\nएका उत्तरतः कार्या दक्षिणायतमुत्तरा ।। ४८ ।।\n\nवज्र एष समाख्यातो द्रढीकरणमुत्तमम् ।\n\nविष्टरं कुण्डमध्ये तु वागीश्वर्याः प्रकल्पयेत् ।। ४९ ।।\n\nनीलोत्पलदलश्यामां ध्यात्वा रूपवतीं शुभाम् ।\n\nतस्मिन् ततो मन्त्री ऋतुमतीं विचिन्तयेत् ।। ५० ।।\n\nताम्रपात्रे शरावे वा आनयेज्जातवेदसम् ।\n\nअभ्यर्च्य पञ्चभिर्मन्त्रैः विद्याङ्गैश्च यथाक्रमम् ।। ५१ ।।\n\nप्. १०२५)\n\nअवकुण्ठनं तु कर्तव्यं कवचेन विचक्षणः ।\n\nत्रिधा कुण्डन्तु तं भ्राम्य हृदयेन विधानवित् ।। ५२ ।।\n\nप्रक्षिपेद्योनिमार्गेण हेतिभूतं विचिन्तयेत् ।\n\nगर्भाधानं प्रतिमन्त्री सद्येन तु त्रिधा हुतिः ।। ५३ ।।\n\nपुं प्रशान्ते त्रयं दद्यात् आहुतीनान्तु मन्त्रवित् ।\n\nअर्घ्यं पाद्यं ततो दद्यात् गर्भाधानं कृतं भवेत् ।। ५४ ।।\n\nवामे पुंसुवनं कार्यं दद्यान्मन्त्री त्रयाहुतिः ।\n\nरुद्राण्या तु त्रयं दद्यात् कृतं पुंसुवनं भवेत् ।। ५५ ।।\n\nअघोरेण त्रयं दद्यात् सीमन्तोन्नयनं बुधः ।\n\nत्रयो ब्रह्मशिरेणैव अर्घ्यं पाद्यं ततः पुनः ।। ५६ ।।\n\nप्. १०२६)\n\nवक्त्रपञ्चकसंयुक्तं वक्तृनिष्कृतिमेव च ।\n\nवक्त्रोद्घाटन्तु कुर्यादानुपूर्वेण मन्त्रवित् ।। ५७ ।।\n\nसद्याद्या ईशपर्यन्तं दद्यादाहुतयस्त्रयः ।\n\nएकेनैव तु मन्त्रेण जुहुयान्नत्र संशयः ।। ५८ ।।\n\nअस्त्रेण निष्कृतिं कुर्यात् वक्त्राणान्तु वरानने ।\n\nआहुतीनां त्रयं दद्यात् वक्त्रे वक्त्रे न संशयः ।। ५९ ।।\n\nउद्घाटन्तु तत्वेन दद्याद् वै आहुतित्रयम् ।\n\nउद्घाटिते ततो वक्त्रे जातकर्मन्तु होमयेत् ।। ६० ।।\n\nआहुतीनां त्रयं मन्त्री दद्यात् तत्पुरुषेण तु ।\n\nअस्त्रेणैव त्रयं दद्यात् आहुतीनां वरानने ।। ६१ ।।\n\nप्. १०२७)\n\nएवं हुते ततो मन्त्री जातकर्म कृतं भवेत् ।\n\nजातकर्म कृते पश्चात् रक्षां कुर्याद्विचक्षणः ।। ६२ ।।\n\nपूर्वेण ब्रह्मा तत्रैव विन्यसेत् * * * * * ? ।\n\nदक्षिणे रुद्रदेवत्यं कल्पयेद्विष्टरोपरि ।। ६३ ।।\n\nपश्चिमे विष्णुदेवत्यं कल्पयेत् स विष्टरम् ।\n\nउत्तरेण शिवस्यैव कल्पयेत यथाक्रमम् ।। ६४ ।।\n\nएवं कृत्वा ततो मन्त्री नामकर्मन्तु कारयेत् ।\n\nईशानेन तु होतव्यं नामकर्म विचक्षणः ।। ६५ ।।\n\nकवचेन तथैवेह जुहुयादाहुतित्रयम् ।\n\nहुत्वा ह्येवं ततो देवी शिवाग्निर्जनितो भवेत् ।। ६६ ।।\n\nप्. १०२८)\n\nसंस्कारसिद्धिहेत्वर्थं पूर्णाहुत्या तु पातयेत् ।\n\nसंस्कारेण यदा शुद्धं अग्निमाहुत्य सुवृते ।। ६७ ।।\n\nचरुं श्रुपेत मन्त्रज्ञा विधिदृष्टेन कर्मणा ।\n\nसाङ्गेन देवदेवेन पञ्चब्रह्मयुतेन च ।। ६८ ।।\n\nसकलीकृत्य तां स्थालीं शिवं तत्रैव विन्यसेत् ।\n\nत्रितत्वं विन्यसेत् पूर्वं शिवं तत्त्वात्तु विन्यसेत् ।। ६९ ।।\n\nघृतदिग्धान्तु तां कृत्वा क्षीरपूर्णाञ्च कारयेत् ।\n\nयवगोधूमनीवारैश्शालिषष्टिकतण्डलैः ।। ७० ।।\n\nकङ्गुनावाथ कुर्वीत चरुकं सु समाहितः ।\n\nमध्यमं पाकसंयुक्तं पाचयेत विचक्षणः ।। ७१ ।।\n\nप्. १०२९)\n\nयदा स्विन्नं विजानीयात् तदा तमवतारयेत् ।\n\nचालनं घट्टनालेपं कुर्यादेकादशेन तु ।। ७२ ।।\n\nतप्ताभिधारणञ्चैव तथा भूताभिधारणम् ।\n\nएकादशात्मदेवेन जुहुयादाहुतित्रयम् ।। ७३ ।।\n\nसंपाताभिर्हुतञ्चैव कृत्वा मन्त्री विचक्षणः ।\n\nविभागभाजितं कृत्वा चरुकं मन्त्रसंस्कृतम् ।। ७४ ।।\n\nभागं देवाय कल्पेत द्वितीयं होमकर्मणि ।\n\nतृतीयं साधकेभ्यश्च पञ्चगव्यपुरस्सरम् ।। ७५ ।।\n\nविधिना कल्पितं देवि दद्याद्वक्त्राभिमन्त्रितम् ।\n\nगोमूत्रं गोमयं क्षीरं दधिसर्पिः कुशोदकम् ।। ७६ ।।\n\nप्. १०३०)\n\nअभिमन्त्र्य सर्वमन्त्रैस्तु अमृतत्वं शिवेन तु ।\n\nपञ्चगव्यन्तु कर्तव्यं विधिनाऽनेन सुवृते ।। ७७ ।।\n\nआशु शुद्धिमतो वक्ष्ये शृणुष्व कथयामि ते ।\n\nआज्याधिश्रयणं कुर्यादुद्वास्योप्लवनं ततः ।। ७८ ।।\n\nसंप्लावनं ततः पश्चात् कुर्याच्चाप्यवद्योतनम् ।\n\nनीरायणं ततः कुर्यात् आज्यशुद्धिं विधानवित् ।। ७९ ।।\n\nगायत्र्या कारयेत्सर्वमाज्यसंस्कारकं शोभने ।\n\nसंस्कारैश्शोधिते आज्ये आज्यभागन्तु होमयेत् ।। ८० ।।\n\nदक्षिणेनोत्तरेणैव मध्यदेशे तथैव च ।\n\nओं अग्नये नमः । ओं सोमाय नमः । ओमग्नीषोमाभ्यां नमः ।\n\nप्. १०३१)\n\nओमग्नये स्विष्टकृते नमः । \n\nआज्यभागविभागन्तु कथितं तव शोभने ।। ८१ ।।\n\nशुद्धे आज्ये ततो मन्त्रं बिन्दुं बिन्दुन्तु प्रक्षिपेत् ।\n\nआज्यशुद्धिविधिर्ह्येषः कथितन्तु यथाक्रमम् ।। ८२ ।।\n\nआज्ये शुद्धे ततो देवि कुर्याद्वक्त्राभिधारणम् ।\n\nसद्यादि ईशपर्यन्तमेकैकाहुतयो हुनेत् ।। ८३ ।।\n\nवक्त्राभिधारणं ह्येष कथितं वै शिवेन तु ।\n\nअनेन सर्वकर्माणि कर्तव्यानि तु देशिकैः ।। ८४ ।।\n\nआज्याधिश्रयणे ब्रह्मा पूर्वं तत्रैव चिन्तयेत् ।\n\nउद्वासने तु गायत्री उत्प्लवने विष्णुदैवतम् ।। ८५ ।।\n\nप्. १०३२)\n\nसंप्लवेचैवमित्युक्तं रुद्रं तत्रैव चिन्तयेत् ।\n\nअवद्योतस्वरो ज्ञेयो देशिकेन महात्मना ।। ८६ ।।\n\nनिरात्मने तथा देवि स्वयं देवस्सदाशिवः ।\n\nअभिमन्त्र्य समन्त्रैस्तु शिवं तत्रैव चिन्तयेत् ।। ८७ ।।\n\nसावित्र्या बिन्दुबिन्दुन्तु सर्वमाज्येषु प्रक्षिपेत् ।\n\nकर्ममन्त्रप्रयोगेन अधिदेवैश्च संयुतम् ।। ८८ ।।\n\nसर्वकर्मप्रसिध्येत साधकस्य न संशयः ।\n\nआसनं कल्पयेत्तत्र विधिदृष्टेन कर्मणा ।। ८९ ।।\n\nहृन्मध्ये कल्पयेद्देवि आसनं तव संज्ञितम् ।\n\nअनन्तं विन्यसेत्पूर्वं धर्मज्ञानं तथैव च ।। ९० ।।\n\nप्. १०३३)\n\nनवशक्तिं तथा देवि कर्णिकापद्मसन्धिषु ।\n\nअकारं विन्यसेद्देवि कर्णिकायां वरानने ।। ९१ ।।\n\nआदित्यमण्डलं तेन चिन्तयेत् सुसमाहितः ।\n\nह्रस्वोङ्कारसमायुक्तं सोममण्डलकल्पितम् ।। ९२ ।।\n\nउकारो ह्रस्वं देवेशि अग्निमण्डलमुत्तमम् ।\n\nआकारं ब्रह्मदेवत्यमादित्यस्याधिदैवतम् ।। ९३ ।।\n\nइकारं विष्णुदेवत्यं सोममण्डलदैवतम् ।\n\nउकारं रुद्रदैवत्यमग्निमण्डलदैवतम् ।। ९४ ।।\n\nएवं विन्यस्य यत्नेन मूर्तिं तत्रैव विन्यसेत् ।\n\nईश्वरेण समायुक्तं विन्यसेत वरानने ।। ९५ ।।\n\nप्. १०३४)\n\nबिन्दुस्तु ईश्वरो ज्ञेय आत्मा हंसः प्रकीर्तितः ।\n\nन्यस्या तु देवदेवेशि पञ्चब्रह्माणि विन्यसेत् ।। ९६ ।।\n\nआदित्यं सोममग्निञ्च न्यस्तमात्मनि सुवृते ।\n\nआत्मतत्वे तु वक्तव्यमात्मा तु परमेश्वरि ।। ९७ ।।\n\nईशानः पुरुषेणैव अघोरेण तु सुवृते ।\n\nवामदेवेन सद्येन लक्षमात्रं प्रकीर्तितम् ।। ९८ ।।\n\nअष्टत्रिंशत् कलाभिस्तु शिरोवक्त्रन्तु कल्पयेत् ।\n\nअङ्गप्रत्यङ्गसंयुक्तं कर्तव्यं सुसमाहितैः ।। ९९ ।।\n\nसद्योजातकलाभिस्तु स्थिरत्वं परिकल्पयेत् ।\n\nपञ्चमूर्धानमीशेन पूर्वादारभ्य मन्त्रतः ।। १०० ।।\n\nप्. १०३५)\n\nक्रमेण कल्पयेद्देवि ईशानस्य कला बुधैः ।\n\nवक्त्रे तत्पुरुषस्यैव कलानि परिकल्पयेत् ।। १०१ ।।\n\nपूर्वमादिक्रमेणैव सकलं मूर्ध्नि विन्यसेत् ।\n\nअघोरस्य कलां देवि हृदयादिविनिर्दिशेत् ।। १०२ ।।\n\nहृदि ग्रीवा च अंसौ च नाभौ च जठरे तथा ।\n\nपृष्ठेह्युरसि मन्त्रज्ञ अघोरस्य कला न्यसेत् ।। १०३ ।।\n\nवामस्य गुह्यदेशे तु विन्यसेत यथाक्रमम् ।\n\nगुदे चैव तु लिङ्गे च ऊरुभ्यां जानुनी तथा ।। १०४ ।।\n\nजङ्घे स्फिजौ च कट्याञ्च पादपार्श्वौ च तावुभौ ।\n\nगुह्याङ्गक्रमयोगेन वामदेवकला न्यसेत् ।। १०५ ।।\n\nप्. १०३६)\n\nपादौ हस्तौ च नासायां शिरश्चैव भुजावुभौ ।\n\nसद्योजातकला देवि सद्यः सर्वत्र मूर्तिषु ।। १०६ ।।\n\nएवन्तु सकलीकृत्य तत्वानि परिकल्पयेत् ।\n\nतत्वान्यष्टादशं देवि नवतत्वान्यथापि वा ।। १०७ ।।\n\nपञ्चतत्वानि देवेशे तथा षट्तृंशमेव च ।\n\nपञ्चतत्वानि विन्यस्य त्रितत्वमुपरि न्यसेत् ।। १०८ ।।\n\nविद्याङ्गानि ततो दद्यात् शिवस्यावाहनं कुरु ।\n\nआवाहिते ततो देवि अङ्गानि परिकल्पयेत् ।। १०९ ।।\n\nहृदये हृदयं दद्यात् शिरे चैव शिरो न्यसेत् ।\n\nशिखायान्तु शिखां दद्यात् कवचं सर्वगात्रकम् ।। ११० ।।\n\nप्. १०३७)\n\nअस्रं हस्तप्रदेशे तु विन्यसेत शुभानने ।\n\nआवाहयेत सद्येन वामदेवेन स्थापयेत् ।। १११ ।।\n\nअघोरेण तु सान्निध्यमर्घ्यं तत्पुरुषेण तु ।\n\nईशानेन तु पुष्पाणि मकुटं कुण्डलानि च ।। ११२ ।।\n\nईशानं मध्यतो दद्यात् पूर्वे तत्पुरुषं न्यसेत् ।\n\nअघोरं दक्षिणेनैव वामदेवं तथोत्तरे ।। ११३ ।।\n\nसद्योजातन्तु देवेशे पश्चिमेन तु विन्यसेत् ।\n\nआग्नेययां हृदयञ्चैव ईशान्यान्तु शिरो न्यसेत् ।। ११४ ।।\n\nनैऋत्यान्तु शिखां दद्यात् वायव्यां कवचं तथा ।\n\nअस्त्रं द्वारप्रदेशे तु विन्यसेत यथा बुधः ।। ११५ ।।\n\nप्. १०३८)\n\nगर्भावरणमेतत्तु द्वितीयावरणं शृणु ।\n\nअनन्तं पूर्वतो दद्यात् सूक्ष्मं दक्षिणतो न्यसेत् ।। ११६ ।।\n\nशिवोत्तमं तथा देवं पश्चिमेन तु विन्यसेत् ।\n\nएकनेत्रोत्तरेणैव विन्यसेत सदा बुधः ।। ११७ ।।\n\nईशान्यामेकरुद्रस्तु त्रिमूर्तिं ह्यग्निगोचरे ।\n\nश्रीकण्ठं नैऋतेनैव शिखण्डिं वायुगोचरे ।। ११८ ।।\n\nद्वितीयावरणं ह्येवं कथितं तव शोभने ।\n\nतृतीयावरणं देवि शृणुष्व कथयामि ते ।। ११९ ।।\n\nऐन्द्रीन्तु दिशमाश्रित्य इन्द्राद्यास्तु यथाक्रमम् ।\n\nएवं विन्यस्य यत्नेन चतुर्थेऽस्त्राणि विन्यसेत् ।। १२० ।।\n\nप्. १०३९)\n\nयष्ट्वा एवं विधं देवि दीक्षां कुर्वीत मन्त्रवित् ।\n\nपूर्वोक्तेन विधानेन कुर्वीत विधिविस्तरम् ।। १२१ ।।\n\nअपरेऽहनि देवेशे यजेच्छण्डेश्वरं गुरुः ।\n\nपञ्चाङ्गेन समायुक्तमर्धचन्द्रपुरोत्तरे ।। १२२ ।।\n\nत्रिभागहोमं कृत्वा वै विज्ञाप्यैवं महेश्वरम् ।\n\nसमयाष्टकदोषस्य कृतं होमं मया तव ।। १२३ ।।\n\nएवं विज्ञापयेद्देवि देशिकस्तु महात्मनः ।\n\nसमयाष्टकदोषेण साधकेनैव लिप्यते ।। १२४ ।।\n\nहुते चण्डेश्वरे पश्चात् गुरुपूजान्तु कारयेत् ।\n\nपूजयेत्तद्गुरुं प्राज्ञो यथा विभवविस्तरैः ।। १२५ ।।\n\nप्. १०४०)\n\nग्रामैर्हिरण्यगोश्वाद्यैः देशदानैस्तथैव च ।\n\nकर्णिकाकटकेयूरैः पूजयेत सदा गुरुम् ।। १२६ ।।\n\nयेन येन च सन्तुष्टः तत्तद्दद्यात्तु देशिकः ।\n\nनिवेदयेत्तदात्मानं तदा तु निनृणो भवेत् ।। १२७ ।।\n\nसर्वसंहितसामान्यं कथितं तव शोभने ।\n\nषड्विधं यजते यस्तु आचार्यः सुसमाहितः ।। १२८ ।।\n\nतेन तुष्टेन तुष्टास्तु अशेषभुवनाधिपाः ।\n\nशिववत्पूजयेद्देवि आचार्यं तत्वपारगम् ।। १२९ ।।\n\nयथाहं तादृशस्सोहि गुरुस्तत्वविशारदः ।\n\nइति निश्वासकारिकायां दीक्षोत्तरे अधिवासनः पटलः चतुर्दशः ।\n\nप्. १०४१)\n\nईश्वरः - \n\nशरीरं सर्वजन्तूनां सर्वदेवमयं स्मृतम् ।\n\nवेदितव्यं प्रयत्नेन साधकैस्तत्वचिन्तकैः ।। १ ।।\n\nतत्वानि चोदितान्यादौ मया तु तव शोभने ।\n\nशरीरे तानि सर्वाणि ज्ञातव्यानि विपश्चितैः ।। २ ।।\n\nइडा चैव सुषुम्ना च पिङ्गला च तथैव हि ।\n\nनासां सञ्चारयोगं वै ज्ञातव्यं तत्ववेदिभिः ।। ३ ।।\n\nकलानाञ्चैव सर्वासां नाडीनां वायुभिस्सह ।\n\nसञ्चारं ह्येष तत्वानां भोक्ता भोज्यं तथैव च ।। ४ ।।\n\nप्. १०४२)\n\nकालवेलविभागानि सङ्क्रमानि तथैव हि ।\n\nज्ञात्वा सर्वमशेषेण साधकस्सविधीयते ।। ५ ।।\n\nदक्षिणेन सुषुम्ना तु यदा वहति सुवृते ।\n\nविज्ञेयस्स सदा तज्ज्ञो उत्तरायणमुत्तमम् ।। ६ ।।\n\nइडायान्तु यदा देवि तिष्ठते परमेश्वरः ।\n\nदक्षिणायनमित्येव कथितं तव सुवृते ।। ७ ।।\n\nमध्यस्थन्तु यदा देवि पिङ्गलायां व्यवस्थितः ।\n\nविषुवं स तु विज्ञेयं योगकालः प्रकीर्तितः ।। ८ ।।\n\nसुषुम्नायां स्थितो ब्रह्मा अकाराक्षरसंयुतः ।\n\nआदित्यः स तु विज्ञेयो ज्येष्ठा शक्तिः प्रकीर्तिता ।। ९ ।।\n\nप्. १०४३)\n\nज्ञानशक्तिरिति ज्ञेया सत्वस्थं तं विनिर्दिशेत् ।\n\nसांग्रत्स्थानं स विज्ञेयं दक्षिणेन व्यवस्थितः ।। १० ।।\n\nइडायां संस्थितो विष्णुरीकाराक्षरसंयुतः ।\n\nसोमस्य तु स तु ज्ञेयो वामा शक्तिः प्रकीर्तिता ।। ११ ।।\n\nक्रियाशक्तिः स विज्ञेयो राजसं गुणलक्षणम् ।\n\nस्वप्नस्थानं स विज्ञेयं वामतस्तु व्यवस्थितम् ।। १२ ।।\n\nमध्यमं रुद्रमित्याहुः उकारः परिकीर्तितः ।\n\nरौद्री तन्तु विजानीयादिच्छाशक्तिः प्रकीर्तिताः ।। १३ ।।\n\nवह्निस्थानं हि यत्प्रोक्तं सुषुप्तं परिकीर्तितम् ।\n\nतामसन्तु विजानीयात् मध्यमे तु व्यवस्थितम् ।। १४ ।।\n\nप्. १०४४)\n\nत्रिकालविषयं ज्ञानमेभ्यो देवि प्रकीर्त्यते ।\n\nभूतं ब्रह्म विजानीयात् भविष्यं वैष्णवे पदे ।। १५ ।।\n\nवर्तमानं हि रुद्रत्वे सर्वशास्त्रे प्रतिष्ठिते ।\n\nत्रिकालमेकतो देवि बिन्दुदेवं व्यवस्थितम् ।। १६ ।।\n\nसार्वकालं स*? वोक्तं ज्ञानकालस्वत स्मृतः ।\n\nतस्यातीतं भवोन्नादं देवदेवं सदाशिवम् ।। १७ ।।\n\nत्रिकालज्ञानसंयुक्तं ज्ञात्वा भवति साधकः ।\n\nपञ्चधा पञ्चदेवत्यं सकलं व्याप्य संस्थितम् ।। १८ ।।\n\nअनन्तमादितः कृत्वा प्रधानान्ते तु सुवृते ।\n\nब्रह्माणमाधिपत्येन वेदितव्यं प्रयत्नतः ।। १९ ।।\n\nप्. १०४५)\n\nपौरुषमादितः कृत्वा कालतत्वमपश्चिमम् ।\n\nज्ञातव्यं हि तत्वज्ञैः विष्णुस्तत्राधिदैवतम् ।। २० ।।\n\nग्रन्थिन्तु आदितः कृत्वा विद्यातत्वमपश्चिमम् ।\n\nविज्ञेयं तत्सदा तज्ज्ञैः रुद्रस्तत्राधिदैवतम् ।। २१ ।।\n\nईश्वरमादितः कृत्वा यावत्तत्वं सदाशिवम् ।\n\nज्ञातव्यन्तु वरारोहे ईशस्तत्राधिदैवतम् ।। २२ ।।\n\nउपरिष्टाच्छिवं तत्वं तत्र देवं सदाशिवम् ।\n\nएतत्सर्वमशेषेण ज्ञातव्यं देशिकेन तु ।। २३ ।।\n\nसर्वेषामेव तत्वानां शिवो व्याप्य व्यवस्थितः ।\n\nज्ञात्वा सर्वमशेषेण आचार्यस्स विधीयते ।। २४ ।।\n\nप्. १०४६)\n\nनिवृत्तिः कथितो ब्रह्मा प्रतिष्ठा विष्णुरुच्यते ।\n\nविद्या रुद्रस्समाख्यातः शान्तिरीश्वर उच्यते ।। २५ ।।\n\nशान्त्यतीतन्तु देवेशि देवदेवं सदाशिवम् ।\n\nनादस्यैव क्रमेणैव देवता कथिता मया ।। २६ ।।\n\nइण्डिका दीपिका चैव रेचिका मोचिका तथा ।\n? नास्तु पञ्चमो ज्ञेयो निष्कलस्तु सदाशिवः ।। २७ ।।\n\nब्रह्माणमादितः कृत्वा ज्ञातव्यानि वरानने ।\n\nसूक्ष्मान्यायेन मया प्रोक्ता देवता ते प्रकीर्तिताः ।। २८ ।।\n\nएताः कलाः समाख्याताः देवता नाडयस्तथा ।\n\nज्ञातव्यं तत्वतो देवि साधकेन महात्मना ।। २९ ।।\n\nप्. १०४७)\n\nकलानां देवतानाञ्च व्यापयित्वा व्यवस्थितः ।\n\nसञ्चारं कुरुते देवि स तु आत्मा विजानतः ।। ३० ।।\n\nअष्टतत्वा स्मृता देवि यैर्व्याप्तमखिलं जगत् ।\n\nतस्मिंस्तैस्तु समायुक्तसञ्चरेत् परमेश्वरः ।। ३१ ।।\n\nतिर्यङ्मृगनराख्येषु तत्वभावेन्द्रियेषु च ।\n\nइष्टसेत्सर्वभूतेषु तत्वैर्युक्तो न संशयः ।। ३२ ।।\n\nगमागमं ततो देवि विदित्वा साधको भवेत् ।\n\nअविदित्वा न सिध्येत न च याति परं पदम् ।। ३३ ।।\n\nभोज्यं भोक्ता च दाता च तत्वैर्युक्तः करोति यः ।\n\nदेव्युवाच - \n\nप्. १०४८)\n\nभगवन् श्रोतुमिच्छामि भोक्ता भोज्यञ्च शङ्कर ।। ३४ ।।\n\nपानं पिबति कस्तत्र स्वादं गृह्णाति कः पुनः ।\n\nको वा क्षिपति गर्भे तु ग्रासं गृह्णाति कः प्रभो ।। ३५ ।।\n\nरसानां विविधानान्तु विचारयति कः पुनः ।\n\nएतत्सर्वमशेषेण कथयस्व प्रसादतः ।। ३६ ।।\n\nईश्वरः - \n\nशृणु देवि प्रवक्ष्यामि समासात्साधकस्य तु ।\n\nयेन विज्ञातमात्रेण अन्नदोषे न लिप्यते ।। ३७ ।।\n\nदाता भोक्ता च मन्ता च सादाख्यपदमाप्नुयात् ।\n\nअन्नं ब्रह्मा रसो विष्णुर्भोक्ता देवो महेश्वरः ।। ३८ ।।\n\nप्. १०४९)\n\nस्थितस्सर्वशरीरेषु भुङ्क्ते चैव ददाति च ।\n\nयो विजानाति कर्तारं भोक्ता भोज्यञ्च हे प्रिये ।। ३९ ।।\n\nश्वपचेष्वपि भुञ्जानो न स पापे न लिप्यते ।\n\nतत्वानि मनसा चिन्त्य स्वशरीरे यथाक्रमम् ।। ४० ।।\n\nकर्णौ च चक्षुषी चैव नासायां वदने तथा ।\n\nदक्षिणे श्रवणे चैव खमलः परिकीर्तितः ।। ४१ ।।\n\nवामे चैव कलाढ्यन्तु श्रवणे परिचिन्तयेत् ।\n\nसकलं निष्कलञ्चैव नासायां परिकल्पयेत् ।। ४२ ।।\n\nक्षपणं क्षयमन्तञ्च चक्षुषी तौ विचिन्तयेत् ।\n\nशून्येन पश्यते चान्नं वेदितव्यं प्रयत्नतः ।। ४३ ।।\n\nप्. १०५०)\n\nग्रासं गृह्णाति देवेशे कण्ठोष्ठः परमेश्वरः ।\n\nब्रह्मा च विष्णुश्श्रवणे रुद्रमीश्वरचक्षुषी ।। ४४ ।।\n\nघ्राणे वक्त्रे स्थितो नित्यमुक्तिश्चैव सदाशिवः ।\n\nनासाशक्तिं विजानीयाद्वक्त्रे देवं सदाशिवम् ।। ४५ ।।\n\nषण्मुख एककरणं कथितं तव शोभने ।\n\nएवं तत्वमयं ध्यात्वा शिवं परमकारणम् ।। ४६ ।।\n\nशिवोऽहमिति सञ्चिन्त्य भुञ्जमानो न लिप्यते ।\n\nषण्मुखेनैव यागेन भुञ्जते सततं प्रभुः ।। ४७ ।।\n\nत्रिविधेन प्रयोगेन सलिलं पिबते सदा ।\n\nखण्डखाद्यैश्च भुञ्जानः क्षपणे गृह्णते सदा ।। ४८ ।।\n\nप्. १०५१)\n\nबध्यते सकलेनैव निष्कलेन तु स्वाद्विति ।\n\nऊर्ध्वमुत्क्षिपते ग्रासन्न विद्यात्खमलं कृतम् ।। ४९ ।।\n\nअन्तस्थो मुच्यते ग्राहिं नात्र कुर्याद्विचक्षणः ।\n\nशून्येनैव अन्नाद्य ग्रन्थेते सततं पुनः ।। ५० ।।\n\nभोजनञ्चैव अन्नस्थो अन्नञ्चैव विचारति ।\n\nलेह्यं शोष्यञ्च पेयञ्च अन्नानि विविधानि च ।। ५१ ।।\n\nकण्ठोष्ठं परमेशानो वेदितव्यं प्रयत्नतः ।\n\nएवं तत्वमयं दिव्यमाचार्यच्छिन्नसंशयः ।। ५२ ।।\n\nसकृद्भोजितमात्रेण कोटिर्भवति भोजितः ।\n\nअथ तत्वविदश्चैव एवं भुञ्जते प्रिये ।। ५३ ।।\n\nप्. १०५२)\n\nपरिसंख्या न विद्येत इत्याह भगवान् शिवः ।\n\nअतत्वप्रतिबुद्धस्य ज्ञानिने कोटिरुच्यते ।। ५४ ।।\n\nज्ञानितत्वविदश्चैव परिसंख्या न विद्यते ।\n\nद्विजानां वेदविदुषां कोटिं संभोज्य यत्फलम् ।। ५५ ।।\n\nज्ञानिने शान्तिचित्ताय सकृत् भुङ्क्ते तु तत्फलम् ।\n\nभोज्यं मायात्मकं सर्वं कर्ता देवो महेश्वरः ।। ५६ ।।\n\nभोक्ता चैव शिवस्साक्षात् एवमेव न संशयः ।\n\nएवं वै यो विजानाति देशिकस्तत्वपारगः ।। ५७ ।।\n\nतं दृष्ट्वा गृहमायान्तं क्रीडन्त्योषधयो गृहे ।\n\nएवं भोज्यविधिं सम्यक् न तु सर्वत्र व्यापयेत् ।। ५८ ।।\n\nप्. १०५३)\n\nपुत्रस्यापि न दातव्यं ये नराः पापबुद्धयः ।\n\nएवं वै यो विजानीयादज्ञानीचान्यथा भवेत् ।। ५९ ।।\n\nआभुङ्क्ते सततं देवि अन्नपाने न संशयः ।\n\nऊर्ध्वेन वहते प्राण आपानोधः प्रवर्तते ।। ६० ।।\n\nएवं ज्ञात्वा तु भोक्तव्यं मुच्यते सर्वकिल्विषैः ।\n\nतेन भुक्तेन देवेशे दातरोडस्य कुलानि तु ।। ६१ ।।\n\nमुच्यन्ते यातना क्षिप्रं सुचिरं नरकार्णवात् ।\n\nइति निश्वासकारिकायां दीक्षोत्तरे देवतातत्वभोज्यविधिः पञ्चदशः \n\nपटलः ।\n\nप्. १०५४)\n\nदेव्युवाच - \n\nपुर्यष्टकसमायुक्त आत्मा सर्वत्र युज्यते ।\n\nतदहं श्रोतुमिच्छामि भगवन् वक्तुमर्हसि ।। १ ।।\n\nसुकृते कर्मभोक्तृत्वे दुष्कृते च तथैव हि ।\n\nपुर्यष्टके यदाह्यात्मा वायुभूतो व्यवस्थितः ।। २ ।।\n\nविद्यमानेऽपि तद्देहे प्रत्यक्षेण तु दृश्यते ।\n\nश्रूयते यातना तस्य नरकेषु अनेकधा ।। ३ ।।\n\nस्वर्गे च विविधं भोगमणिमाद्या महेश्वर ।\n\nतनुभूतश्शरीरात्मा भोगान् भुञ्जति शङ्कर ।। ४ ।।\n\nनरके यातना तस्य कथयस्व प्रसादतः ।\n\nईश्वरः - \n\nप्. १०५५)\n\nशृणु देवि इदं गुह्यं कथयामि तवाखिलम् ।। ५ ।।\n\nस्वर्गे वा नरके वाऽपि यथा सुकृतदुष्कृतौ ।\n\nभुञ्जते पूजितं कर्म कथयामि महेश्वरि ।। ६ ।।\n\nत्यक्ते स्थूलशरीरे तु लौकिके भूतसंभवे ।\n\nपुर्यष्टके यदाह्यात्मा वायुभूतो व्यवस्थितः ।। ७ ।।\n\nशब्दस्पर्शं तथा रूपं गन्धादिविषयोरगः ।\n\nत्रिधान्तः करणं देवि तैर्न मुच्येत्क्षणादपि ।। ८ ।।\n\nसर्वथा वर्तमानस्य गच्छन्तमनुगच्छति ।\n\nतिष्ठन्तमनुतिष्ठेत धावन्तमनुधावति ।। ९ ।।\n\nन तैर्विना क्षणमपि आत्मा तिष्ठेत सुवृते ।\n\nप्. १०५६)\n\nतैस्तु युक्तं पुनर्देहं संप्रपद्ये वरानने ।। १० ।।\n\nपूर्वदेहे विनिर्मुक्ते गच्छतस्तस्य देहिनः ।\n\nअकस्माज्जायते देहं क्षणमात्रेण शोभने ।। ११ ।।\n\nपृथिव्यापस्तथा तेजो वायुराकाशसंयुतः ।\n\nभूतात्मकं तदा देहं जायते परमाणुभिः ।। १२ ।।\n\nतदा भोगात्मकं देहं अणिमादिगुणाष्टकम् ।\n\nताराद्यं ज्ञानजं वापि अकृताद्यादिदेहजम् ।। १३ ।।\n\nपैशाचादिषु देहेषु तत्वेषु विविधेषु च ।\n\nनरके च वरारोहे यातना तु पृथग्विधा ।। १४ ।।\n\nभूतेभ्यो जायते देहं प्राणिद्वयं न संशयः ।\n\nप्. १०५७)\n\nब्रह्मविष्ण्वात्मका भूता रुद्रात्मा ईश्वरात्मकाः ।। १५ ।।\n\nसदाशिवात्मका देवि तैरेव परमाणुभिः ।\n\nविषयाश्चैव तेष्वेव ज्ञातव्यानि वरानने ।। १६ ।।\n\nतैर्युक्तन्तु संबध्येत तैर्विमुक्तस्तु मुच्यति ।\n\nतस्मात्तु देवदेवेशे न्यसेद्देवि सदाशिवे ।। १७ ।।\n\nएवं न्यस्ते तदा योगी निश्चयं शिवतां व्रजेत् ।\n\nसन्यास एष विख्यातः शिवेन परमात्मना ।। १८ ।।\n\nन्यासदीक्षां प्रवक्ष्यामि यथावदनुपूर्वशः ।\n\nब्रह्माणमादितः कृत्वा देवैश्च सहसंयुतः ।। १९ ।।\n\nपुर्यष्टकं न्यसेद्देवि परिवारेण देशिकः ।\n\nप्. १०५८)\n\nपूर्वमादिक्रमेणैव शब्दादीनां यथाक्रमम् ।। २० ।।\n\nतेषान्तु तर्पणं कृत्वा शतमेकैव होमयेत् ।\n\nएवं हुते शते देवि पूर्णाहुत्या तु पातयेत् ।। २१ ।।\n\nततश्शब्दञ्च स्पर्शञ्च शुद्धे ब्रह्मणि विन्यसेत् ।\n\nरसं वै विन्यसेद्विष्णोः रूपं गन्धस्तथैव च ।। २२ ।।\n\nरुद्रतत्वे तु कर्तव्यं देशिकेन महात्मना ।\n\nअहङ्कारस्तथा बुद्धिरीश्वरे तन्तु विन्यसेत् ।। २३ ।।\n\nमनस्तु विन्यसेद्देवि तत्वे चैव सदाशिवे ।\n\nन्यस्ते पुर्यष्टके देवि पूर्णाहुत्या तु पातयेत् ।। २४ ।।\n\nब्रह्मोङ्कारेण देवेशे ब्रह्मविष्णू तु होमयेत् ।\n\nप्. १०५९)\n\nपूर्णाहुत्या तु देवेशि पातयेत् सुसमाहितः ।। २५ ।।\n\nरुद्रञ्च ईश्वरञ्चैव रुद्रोङ्कारेण होमयेत् ।\n\nसदाशिवस्य तत्वस्य निधनेन तु होमयेत् ।। २६ ।।\n\nपूर्णाहुत्या तु दातव्यं देशिकेन महात्मना ।\n\nसकलादिक्रमेणैव ग्राहकाः परिकीर्तिताः ।। २७ ।।\n\nइयं सन्यासिनी दीक्षा कथिता तव शोभने ।\n\nदीक्षा पञ्चविधा देवि कथिता तु समासतः ।। २८ ।।\n\nअन्यायकथिता दीक्षा तस्मिंस्थैर्ये नियोजयेत् ।\n\nतत्र शुध्येन्न शुध्येत विशेषः कथितो मया ।। २९ ।।\n\nदीक्षा संशुद्धदेहन्तु पञ्चत्वे समुपागते ।\n\nप्. १०६०)\n\nसमयभेदे हेत्वर्थे अन्त्येष्टिन्तु समारभेत् ।। ३० ।।\n\nषड्विधाध्वानमार्गस्य यद्रौच्येत वरानने ।\n\nएवं संहारयोगेन हुनेच्चैव यथाक्रमम् ।। ३१ ।।\n\nएकैकामाहुतिं जुहुयादन्ते पूर्णाहुतिं ददेत् ।\n\nसमयाचारदोषस्य प्रमादात्स्खलितस्य च ।। ३२ ।।\n\nअन्त्येष्टिस्तु शिवेनैका प्रायश्चित्तं विशुद्धये ।\n\nअथवा मातृकाध्वानं क्षकारादि समासतः ।। ३३ ।।\n\nअकारान्तैस्तु देवेशि पञ्चपञ्चाहुतिं हुनेत् ।\n\nएकैकेन तु वर्णेन होमयेत विचक्षणः ।। ३४ ।।\n\nसमस्तेन तु मन्त्रेण मातृकेण विचक्षणः ।\n\nप्. १०६१)\n\nतेन पूर्णाहुतिं दद्यादन्त्येष्टिन्तु समर्पयेत् ।। ३५ ।।\n\nदीक्षितस्येह **? र्या अन्त्येष्टिर्देशिकेन तु ।\n\nअन्त्येष्टिः शुध्यते चैव प्रायश्चित्ताद्विशुध्यते ।। ३६ ।।\n\nशुद्धान्पूर्वमिवान् पाशान् साधकस्सुसमाहितः ।\n\nसर्वाज्ञा लङ्घने चैव अन्त्येष्टि होमयेत्ततः ।। ३७ ।।\n\nज्ञानविज्ञानसंपन्नः आचार्यस्तत्वपारगः ।\n\nकालचक्रविधानज्ञः कालज्ञस्स विधीयते ।। ३८ ।।\n\nस वै मोचयतेजन्तु द्वारज्ञो नात्र संशयः ।\n\nइति निश्वासकारिकायां दीक्षोत्तरे षोडशः पटलः । \n\n१०६२)\n\nदेव्युवाच - \n\nभगवन् श्रोतुमिच्छामि कालचक्रमनुत्तमम् ।\n\nकस्मात्प्रवर्तते कालः कथं कालो निगद्यते ।। १ ।।\n\nकिमर्थं वर्तते कालः कः कालः प्रेरकस्तु कः ।\n\nयेन सञ्चोद्यमानस्तु कालः कलयते प्रभो ।। २ ।।\n\nकस्मिन् कस्मिन् प्रदेशे तु चरते काल ईश्वरः ।\n\nलौकिकाध्यात्मिकञ्चैव कथं विज्ञायते प्रभो ।। ३ ।।\n\nगृहारिक्षास्तथांशाश्च होरादेक्काणधस्तथा ।\n\nविनाविनावयश्चैव मुहूर्तानां तथैव च ।। ४ ।।\n\nवायव्यो नाडयश्चैव स्वराश्चैव कलास्तथा ।\n\nप्. १०६३)\n\nघटिकानां समाख्या हि तत्वानाञ्च यथाक्रमम् ।। ५ ।।\n\nदक्षिणोत्तरसङ्क्रान्त्यो अयनं विषुवं तथा ।\n\nलौकिकाध्यात्मिकञ्चैव कथयस्व प्रसादतः ।। ६ ।।\n\nशृणु देवि परं गुह्यं यत्त्वया परिपृच्छ्रितम् ।\n\nतदहं संप्रवक्ष्यामि यत्सुरैरपि दुर्लभम् ।। ७ ।।\n\nलौकिकाध्यात्मिकञ्चैव यथा वै कालसञ्चरः ।\n\nयथा वै ज्ञायते देवि लौकिकं कालमुत्तमम् ।। ८ ।।\n\nआध्यात्मिकं यथा कालं कथयामि विशेषतः ।\n\nएतत्कालविधानज्ञो लभते शाश्वतं पदम् ।। ९ ।।\n\nसिध्यते नात्र सन्देहः कालज्ञस्तु महामते ।\n\nप्. १०६४)\n\nलौकिकाध्यात्मिकं कालं यो वेत्ति निखिलेन तु ।। १० ।।\n\nस कालज्ञस्मृतो देवि लौकिके ख्यातिं च गच्छति ।\n\nशुभाशुभञ्च देवेशे लोकस्यैव हिताहितम् ।। ११ ।।\n\nकथयेत्सर्ववृत्तान्त आश्चर्य अनेकधा ।\n\nकालचक्रं समाख्यातमादित्यात् संप्रवर्तते ।। १२ ।।\n\nमुहूर्ता तिथयश्चैव अहोरात्रायनानि च ।\n\nऋतुर्मासस्तथा पक्षो गृहऋक्षाथराशयः ।। १३ ।।\n\nसर्वमेतन्महादेवि आदित्यात् संप्रवर्तते ।\n\nअंशास्सन्ध्यस्तथा तारा होराद्द्रेक्काणयस्तथा ।। १४ ।।\n\nउदिते भास्करे चैव सर्वमेतत्प्रवर्तेते ।\n\nप्. १०६५)\n\nस एष कथितः कालः लौकिकः परमेश्वरि ।। १५ ।।\n\nलौकिकेन तु कालेन यथा नाम व्यवस्थितम् ।\n\nतथा ते कथयिष्यामि शृणुष्वायतलोचने ।। १६ ।।\n\nभास्करे उदिते चैव गृहचक्रं प्रवर्तते ।\n\nभास्करेण समास्सर्वे राशयश्च न संशयः ।। १७ ।।\n\nभास्करः प्रथमः प्रोक्तः केतुरन्ते व्यवस्थितः ।\n\nग्रहान् पत्रेषु संस्थाप्य पूर्वादिदलसंस्थितान् ।। १८ ।।\n\nसोममादिक्रमेणैव केतुरन्ते वरानने ।\n\nगृहचक्रं स्मृतो ह्येष ज्ञातव्यं कालवेदिना ।। १९ ।।\n\nसोमस्तु पूर्वदिग्भागे भौममाग्नेयदिग्दले ।\n\nप्. १०६६)\n\nरजपुत्रं न्यसेद्देवि दक्षिणे सुसमाहितः ।। २० ।।\n\nशनैश्चरन्तु नैऋत्यां विन्यसेत यथाक्रमम् ।\n\nबृहस्पतिं न्यसेन्नित्यं पश्चिमे सुसमाहितः ।। २१ ।।\n\nराहुं वायव्यतस्थाप्य शुक्रमुत्तरतो न्यसेत् ।\n\nकेतुमीशानस्थाप्य ततो मन्त्राः प्रकल्पयेत् ।। २२ ।।\n\nब्रह्मस्थानन्तु यत्प्रोक्तं भास्करं तत्र विन्यसेत् ।\n\nसकलं निष्कलञ्चैव शून्यतत्वं तथैव च ।। २३ ।।\n\nकलाढ्यं खमलञ्चैव क्षपणं क्षयमन्तकम् ।\n\nकण्ठोष्ठ्यञ्चैव देवेशे गृहाह्येते प्रकीर्तिताः ।। २४ ।।\n\nसकलञ्चादितः कृत्वा यो जप्यानि वरानने ।\n\nप्. १०६७)\n\nपराक्षरं परं देवं ब्रह्मस्थानेन विन्यसेत् ।। २५ ।।\n\nब्रह्मस्थाने स्थितो नित्यं भास्करं सुरसुन्दरि ।\n\nकर्णिके देवतान्यासं कर्तव्यं कालवेदिना ।। २६ ।।\n\nएवं गृहाणि विन्यस्य तत्र चारं समभ्यसेत् ।\n\nसकलादिक्रमेणैव कथयामि समासतः ।। २७ ।।\n\nअयुते द्वे सहस्रञ्च षट्शतानि यथाक्रमम् ।\n\nएते प्राणा स्मृता देवि विभजेत यथाक्रमम् ।। २८ ।।\n\nएकैकस्य तु कालज्ञस्सहस्रद्वयमेव च ।\n\nशतानि सप्तविज्ञेयमेकैकस्य वरानने ।। २९ ।।\n\nगृहचारं समाख्यातं संक्षेपान्न तु विस्तरात् ।\n\nप्. १०६८)\n\nपत्रे पत्रे तु संस्थाप्य गृहान् सर्वान् वरानने ।। ३० ।।\n\nतत्क्रमानि तथा देवि कालज्ञः प्रविचारयेत् ।\n\nदीप्ताङ्गारिणि धूमा च स्थानत्रयमुदाहृतम् ।। ३१ ।।\n\nकर्णिकास्थस्थितस्सूर्यः त्रीणि पत्राणि लोकयेत् ।\n\nआत्मना सह संयुक्तः कर्णिकास्थः प्रभु स्मृतः ।। ३२ ।।\n\nपूर्वे होमं विजानीयात् सौम्यं कर्म समारभेत् ।\n\nरौद्रमाग्नेयदिग्भागे शान्तिं वै दक्षिणेन तु ।। ३३ ।।\n\nनैऋत्योच्चाटनार्थाय श्रीकामः पश्चिमेन तु ।\n\nवायव्यां क्षिप्रनाशाय धनलाभाय चोत्तरे ।। ३४ ।।\n\nईशान्यां ज्ञानलाभाय कथितं कालवेदिना ।\n\nप्. १०६९)\n\nशान्तिके पौष्टिके चैव एवमादिक्रमेण तु ।। ३५ ।।\n\nये च रन्ध्रोपरन्ध्राश्च पत्रान्ते च व्यवस्थिताः ।\n\nअशुभमेकतः प्रोक्तं द्वितीयस्मिन् शुभं वदेत् ।। ३६ ।।\n\nयद्विरोधायते देवि साधकस्य गृहोत्तमः ।\n\nतद्गृहं पूजयेन्नित्यं कर्णिकास्थं यदा बुधः ।। ३७ ।।\n\nतदा सौनुग्रहं याति स गृहो नात्र संशयः ।\n\nएकैकस्य गृहो देवि होरात्राणि प्रकीर्तिताः ।। ३८ ।।\n\nतत्राऽपि चरते ह्यात्मा कथयामि समासतः ।\n\nएकैकस्य तु होरायां शतानि नवसंख्यया ।। ३९ ।।\n\nप्राणानां देवदेवेशि ज्ञातव्यं कालवेदिना ।\n\nप्. १०७०)\n\nएतत्ते चारमाख्यातं शिवेन परमात्मना ।। ४० ।।\n\nएतच्चारविधानज्ञः कालज्ञो नावसीदति ।\n\nगृहहोरबलेनैव वक्तव्यन्तु शुभाशुभम् ।। ४१ ।।\n\nपापे पापमतिं विद्यात् शुभेन शुभमादिशेत् ।\n\nएवं बलाबलं ज्ञात्वा आत्मनस्य परस्य वा ।। ४२ ।।\n\nकथनात्पुण्यमाप्नोति कालज्ञो नात्र संशयः ।\n\nदेहस्थं कथितं देवि होरचारमनुत्तमम् ।। ४३ ।।\n\nअतः परतरं वक्ष्ये राशिसञ्चारमुत्तमम् ।\n\nराशौ राशौ यदाह्यात्मा चरते कथयाम्यहम् ।। ४४ ।।\n\nसंवत्सरमयञ्चेति द्वादशारं सुशोभने ।\n\nप्. १०७१)\n\nअकारः प्रथमो देवि मेषराशिः प्रकीर्तितः ।। ४५ ।।\n\nएवमादिक्रमेणैव वेदितव्यं प्रयत्नतः ।\n\nतत्रस्थश्चरते ह्यात्मा यथावत्तन्निबोधमे ।। ४६ ।।\n\nएकैकस्य तु देवेशि शतान्यष्टादश क्रमात् ।\n\nएष चारः समाख्यातः राशौ राशौ न संशयः ।। ४७ ।।\n\nयोगमुत्पद्यते तस्य कालयोगविदस्य तु ।\n\nयत्पत्रे पश्यते दोषं तन्मासे दोषमादिशेत् ।। ४८ ।।\n\nशस्त्रापातसुभिक्षञ्च दुर्भिक्षं नरकं तथा ।\n\nक्षेममारोग्यार्थलाभं वदते कालयोगवित् ।। ४९ ।।\n\nराशौ राशौ पुनस्सर्वं द्रेक्काणन्तु समासतः ।\n\nप्. १०७२)\n\nतद्रेक्काणे नवे राशौ चारं तेषां ददाम्यहम् ।। ५० ।।\n\nएकैकस्य तु द्रेक्काणे शतानि षट् प्रकीर्तिताः ।\n\nएकैकोदयस्थावज्ञः सिध्यते नात्र संशयः ।। ५१ ।।\n\nयोगमुत्पद्यते तस्य अचिरादेव योगिने ।\n\nउत्तिष्ठे चादधाने च पादलेपेऽञ्जने तथा ।। ५२ ।।\n\nसिध्यते नात्र सन्देहः कालज्ञानविदस्य तु ।\n\nगृहोपरागवन्मासे हृत्पद्मे तु स पश्यति ।। ५३ ।।\n\nचन्द्रसूर्योपरागे च सर्वं पश्यति योगिनः ।\n\nशुभाशुभन्तु द्रेक्काणैः कथयेत वरानने ।। ५४ ।।\n\nअंशस्त्रयस्तु पञ्चैक एकैकस्य समासतः ।\n\nप्. १०७३)\n\nअंशाद्रेक्काणहोरैश्च एकैकस्य समासतः ।। ५५ ।।\n\nअंशाद्रेक्काणहोरैश्च ग्रहराश्यादयो नव ।\n\nतारचन्द्रबलेनैव शुभाशुभं न संशयः ।। ५६ ।।\n\nताराचन्द्रबलेनैव शुभाशुभं न संशयः ।\n\nवदते योगिनः श्रीमान् लोकस्यैव हिताहितम् ।। ५७ ।।\n\nएतेषु चरतेह्यात्मा तन्मे निगदतः शृणु ।\n\nसहस्रद्वयं विज्ञेयं शतानि चतुरेव तु ।। ५८ ।।\n\nताराणाञ्चारमाख्यातमंशानान्तु यथा शृणु ।\n\nताराणां यावती संख्या अंशानां तावती स्मृताः ।। ५९ ।।\n\nएष ते चारमाख्यातं चक्रे संवत्सरात्मिके ।\n\nप्. १०७४)\n\nज्ञानेन मुच्यते देवि नात्र कार्या विचारणा ।। ६० ।।\n\nएवं वै यो न जानाति कालज्ञानीत्थं भवेत् ।\n\nआत्मा तु कथितः काल ईश्वरस्स तु कथ्यते ।। ६१ ।।\n\nतेन ज्ञातेन देवेशि कालज्ञो नावसीदति ।\n\nअतः परं प्रवक्ष्यामि कालचक्रमनुत्तमम् ।। ६२ ।।\n\nनाडीवायुकलैस्सार्धं स्वरैश्चरससंयुतम् ।\n\nतदहं संप्रवक्ष्यामि याथातथ्येन मे शृणु ।। ६३ ।।\n\nद्वात्रिंशमंशकां कृत्वा लिखेच्चक्रं समासतः ।\n\nकला तु देवदेवेशे षोडशैव तु विन्यसेत् ।। ६४ ।।\n\nपूषा यशा च सुमना प्रीतितुष्टिरिति धृतिः ।\n\nप्. १०७५)\n\nतथा चक्रधृतिकरी सौमरी चिच्छुभं तथा ।। ६५ ।।\n\nशशिनीत्वङ्गिरा चैव छाया संपूर्णमण्डला ।\n\nदशपञ्च कला ज्ञेया अमृता चैव षोडशी ।। ६६ ।।\n\nकलाह्येतास्समाख्याता नाड्यो वै शृणु सांपृतम् ।\n\nज्वालिनी तु शमा धूम्रा कामदा विजया तथा ।। ६७ ।।\n\nअमृता य हुला पक्षित्वचवाहात्यलंबुषा ।\n\nतालुजिह्वोपजिह्वा च तथा जिह्वावहा च या ।। ६८ ।।\n\nबुद्धिवाहा प्राणवाहा तथा चामृतवाहिनी ।\n\nषोडशैतास्समाख्याताः मरुतादिरलङ्कृता ।। ६९ ।।\n\nकृकरो देवदत्तश्च पौण्डरीको धनञ्जयः ।\n\nप्. १०७६)\n\nवेपथुस्संभ्रमश्चैव विभ्रमो भ्रम एव च ।। ७० ।।\n\nप्राणोपानसमानश्च उदानो व्यान एव च ।\n\nऋषयो नागकूर्मश्च षोडशैते महानिलाः ।। ७१ ।।\n\nअकाराद्या स्वरा देवि ते त्वया विदिताः पुरा ।\n\nबिभज्य कथयेत्प्राणान् कलादीनां यथाक्रमम् ।। ७२ ।।\n\nसहस्रैकं समाख्यातमेकैकस्य वरानने ।\n\nशतत्रयञ्च ज्ञातव्यं प्राणाः पञ्चाशदेव तु ।। ७३ ।।\n\nकलाध्वरं तथा वायुः नाडयश्च समासतः ।\n\nएकोदयेन ज्ञातव्यं देशिकेन महात्मना ।। ७४ ।।\n\nनाडीवायुकलैस्सार्धं कथितं तव शोभने ।\n\nप्. १०७७)\n\nअतः परं प्रवक्ष्यामि ऋक्षेषु चमरे यथा ।। ७५ ।।\n\nतथा ते कथयिष्यामि तन्मे निगदतः शृणु ।\n\nशतानि सप्त विज्ञेयाः * *? प्राणास्तथैव च ।। ७६ ।।\n\nप्राणमेकादशश्चैव निमेषैकं तथैव च ।\n\nलवमेकञ्च ज्ञातव्यं कालज्ञेन महात्मना ।। ७७ ।।\n\nतृटिश्च सप्तभागेन नक्षत्रे कथितं तव ।\n\nअंशाध्वा दशमाख्याता ऋक्षाणां वरवर्णिनी ।। ७८ ।।\n\nशतमेकञ्च ज्ञातव्यं कालज्ञेन महात्मना ।\n\nएभ्यश्चरति आत्मा तु कथयामि समासतः ।। ७९ ।।\n\nऋक्षे ऋक्षे वरारोहे अंशाश्चत्वारि कीर्तिताः ।\n\nप्. १०७८)\n\nयथा चरति विश्वात्मा शृणुष्व कथयामि ते ।। ८० ।।\n\nप्राणाश्शतं समाख्यातं प्राणायतिस्तथैव च ।\n\nप्राणा द्वादश विज्ञेया निमेषद्वय संयुतम् ।। ८१ ।।\n\nलवद्वयं तथैवोक्तं शिवेन परमात्मना ।\n\nद्वा नवति शतैकन्तु प्राणसंख्या प्रकीर्तिताः ।। ८२ ।।\n\nनिमेषत्रयञ्च विख्यातं त्रिभागेन तृटिद्वयम् ।\n\nतृटे शृङ्गाग्रमाख्यातं ज्ञातव्यं सुसमाहितैः ।। ८३ ।।\n\nसप्तविंशति नक्षत्रां शाह्यष्टोत्तरं शतम् ।\n\nअशीति चतुरंशन्तु सर्वत्र परिकीर्तितम् ।। ८४ ।।\n\nकालं मध्यन्दिने देवि अवीची परिकीर्तिताः ।\n\nप्. १०७९)\n\nकृत्तिकादिषु रत्नेषु ज्ञातव्यं कालवेदिना ।। ८५ ।।\n\nसर्वेषु सिद्धिदा देवी ची **? परिकीर्तिता ।\n\nयस्यै तच्छुभऋक्षेण वीचायां व्रजते नरः ।। ८६ ।।\n\nसर्वसिद्धिमवाप्नोति धनिको नात्र संशयः ।\n\nन तस्य अशुभं किञ्चित् व्याभीच्यां व्रजते तु यः ।। ८७ ।।\n\nएष ते चारमाख्यातं कालचक्रमुपासिनाम् ।\n\nअहोरात्रेण ज्ञातव्यं कालज्ञेन महात्मना ।। ८८ ।।\n\nएतच्चारविभागज्ञो लभते शाश्वतं पदम् ।\n\nदिने दिने स्थिरेद्यस्तु इदं चक्रं समाधिना ।। ८९ ।।\n\nस लोके पूज्यतां याति परत्र च शिवान्तिकम् ।\n\nप्. १०८०)\n\nनैव पुण्यं भवेत्तस्य नैव पापं कथञ्चन ।। ९० ।।\n\nदर्शनात्तस्य कर्तव्यं ये केचित्पापकर्मिणः ।\n\nअतः परं प्रवक्ष्यामि फलसंख्या यथैव च ।। ९१ ।।\n\nतत्परा कथिता षष्टिं विदुषः परिकीर्तिताः ।\n\nविदुषाणि तथा षष्टिं बिन्दुरेकं प्रचक्षते ।। ९२ ।।\n\nषष्टिबिन्दुफलं प्रोक्तं कथितं तव शोभने ।\n\nफलस्य एषा संख्योक्ता कालं वै लौकिकस्य तु ।। ९३ ।।\n\nपुनरेव प्रवक्ष्यामि अध्यात्मेन वरानने ।\n\nतरुणस्य प्रधानस्य निरुद्धः प्राणिनः स तु ।। ९४ ।।\n\nषट् प्राणास्तु समाख्याता विना प्रीतिं समादिशेत् ।\n\nप्. १०८१)\n\nषष्टिमिर्वी नाड्येका घटिका कथिता तु सा ।। ९५ ।।\n\nघटिकास्तु तथा षष्टि अहोरात्रं प्रचक्षते ।\n\nमुहूर्ता स्त्रिंशदाख्याता अहोरात्रविदो विदुः ।। ९६ ।।\n\nअहोरात्रेण मर्त्यानां मुहूर्तास्त्रिंशत्कीर्तिताः ।\n\nएतान्येकैव संख्यातं मातस्य सुरसुन्दरि ।। ९७ ।।\n\nमुहूर्ता नवशता ज्ञेयं कालज्ञेन महात्मना ।\n\nद्वादशे गणितं मासं संवत्सरमिहोच्यते ।। ९८ ।।\n\nसंवत्सरे मुहूर्तानि यावन्ति कथयामि ते ।\n\nसहस्राणि दशप्रोक्ता स्तथाह्यष्टशतानि तु ।। ९९ ।।\n\nमुहूर्तानि वरारोहे मया ते कथितानि तु ।\n\nप्. १०८२)\n\nमुहूर्ते नवये देवि तथैव कथयामि ते ।। १०० ।।\n\nशतानि सप्तदेवेशे विंशतिश्च न संशयः ।\n\nएषचारं मया प्रोक्तं वेदितव्यं हितैषिभिः ।। १०१ ।।\n\nअनेन क्रमयोगेन जपसिद्धिमवाप्नुयात् ।\n\nत्रिकालविषयं तस्य जायते जापिनस्य तु ।। १०२ ।।\n\nघटिका पञ्चदेवेशे राशौ राशौ न संशयः ।\n\nघटिका पञ्चदेवेशे अकारस्योदयस्मृतः ।। १०३ ।।\n\nएवमादिक्रमेणैव वेदितव्यं प्रयत्नतः ।\n\nलौकिकं प्रहरञ्चैव षट्भागं परिकीर्तितम् ।। १०४ ।।\n\nषण्मासास्तु समाख्याता उत्तरस्तु प्रचक्षते ।\n\nप्. १०८३)\n\nदक्षिणे तावती ज्ञेया कालज्ञेन महात्मना ।। १०५ ।।\n\nयद्राशौ वर्तते कालः तस्यैव कथयामि ते ।\n\nउदयं प्रथमो देवि राशिभिः कथितस्तव ।। १०६ ।।\n\nयस्मिन् राशौ स्थितो ह्यात्मा मासमादि करोति सः ।\n\nमकरः कुंभमीनञ्च मेषञ्च वृषभस्तथा ।। १०७ ।।\n\nमिथुनः कथितो षष्ठो राश्यः षण्मासकीर्तिताः ।\n\nकर्कटस्सिंह कन्यश्च तुलावृश्चिकमेव च ।। १०८ ।।\n\nधनुषी च समाख्यातो दक्षिणे ऋतवास्त्रियः ।\n\nमासि मासि समाख्यातो यथावच्छृणु सुव्रते ।। १०९ ।।\n\nशतानि चैव चत्वारि प्राणाः पञ्चदशैव तु ।\n\nप्. १०८४)\n\nमासि मासि समाख्यातो यथावत्तव शोभने ।। ११० ।।\n\nउत्तरे वर्तमानस्तु यदा दक्षिणतो व्रजेत् ।\n\nयावन्तं क्रमते देवि मध्ये तु विषुवं स्मृतम् ।। १११ ।।\n\nएषा सङ्क्रान्तिराख्याता दक्षिणोत्तरतस्थिता ।\n\nइन्द्रियार्थं परित्यज्य व्योमावस्थो भवेद्यदा ।। ११२ ।।\n\nविषुवन्तं विनिर्दिष्टं वेदितव्यं हितैषिभिः ।\n\nयदा ऊर्ध्वत्वमायाति देवदेवो जगद्गुरुः ।। ११३ ।।\n\nअह एवं विनिर्दिष्टं सर्वतन्त्रेषु भाषितम् ।\n\nअधोभागे स्मृता रात्रिः मध्ये तु अयनं भवेत् ।। ११४ ।।\n\nनिश्चलोर्ध्वमधश्चैव मध्यस्थन्तु विजृंभिभिः ।\n\nप्. १०८५)\n\nहिक्कामुदाहृता चिक्का अष्टधा तु क्रमेण तु ।। ११५ ।।\n\nऊनरात्रं भवेद्धिक्का अधिमास्यो विजृंभिका ।\n\nऋणस्तु भवते कस्सो निश्वासो धन उच्यते ।। ११६ ।।\n\nएष चारः समाख्यातः कालचक्रमुपासिनाम् ।\n\nएवञ्चारविधानज्ञो लभते शाश्वतं पदम् ।। ११७ ।।\n\nप्रेरितः शक्तिना देवि नाना चेष्टानि कारयेत् ।\n\nचारसंयोगयोगेन आत्मानमुपचर्यते ।। ११८ ।।\n\nएतच्चारमिति प्रोक्तं शिवेन परमात्मना ।\n\nसकालं कल्पनामन्तु शक्तिनां परमेश्वरि ।। ११९ ।।\n\nविकारित्वमुपायाति स चारैरुपचर्यते ।\n\nप्. १०८६)\n\nअकालकलमित्युक्तं वादिनोऽपि द्विधोद्धृतम् ।। १२० ।।\n\nस्वयं साक्षात् स्मृतः कालो देवदेवस्सदाशिवः ।\n\nनित्यावस्थमिदं कालं ब्रह्मादीनां वरानने ।। १२१ ।।\n\nतदेव चारयोगेन सञ्चारैरुपचर्यते ।\n\nनित्यावस्थोऽन्यथा कालः केन तदुपचर्यते ।। १२२ ।।\n\nअनेन उपचारेण कालमेवमुपास्यते ।\n\nचारेण ज्ञायते कालं चारात् सिद्धिर्न संशयः ।। १२३ ।।\n\nचारे भुक्तिश्च मुक्तिश्च चारज्ञो नावसीदति ।\n\nतस्माच्चारमिदं देवि वेदितव्यं प्रयत्नतः ।। १२४ ।।\n\nस बाह्याभ्यन्तरं कालं यो विजानाति कालवित् ।\n\nप्. १०८७)\n\nन कालज्ञस्स विज्ञेयो भवेन्नक्षत्र सूचकः ।। १२५ ।।\n\nज्योतिर्ज्ञानमिदं देवि मया ख्यातं समासतः ।\n\nवेदितव्यं प्रयत्नेन कालज्ञैस्स तु वेदिभिः ।। १२६ ।।\n\nअहर्वृद्धिक्षयं रात्रौ रात्रौ वृद्धिक्षयेऽहनि ।\n\nअनेन उपचारेण लौकिकमुपचर्यते ।। १२७ ।।\n\nन रात्रिर्न दिवा यस्य अयनं विषुवं तथा ।\n\nनित्यं नित्यस्थितो देवि स्वयं साक्षान्महेश्वरः ।। १२८ ।।\n\nइच्छा तस्य महादेवि उपचारैरुपचर्यते ।\n\nएवं कालमिति प्रोक्तं सर्वतः संप्रवर्तते ।। १२९ ।।\n\nइति निश्वासकारिकायां दीक्षोत्तरे कालचक्रप्रकरणं नाम सप्तदशः \n\nपटलः ।\n\nप्. १०८८)\n\nदेव्युवाच - \n\nभगवन् श्रोतुमिच्छामि प्रसादात्कथयस्व मे ।\n\nत्वन्मुखामृतसारन्तु पीतं ज्ञानामृतं मया ।। १ ।।\n\nकलाकलितसन्तानं जगज्जन्मलयोद्भवम् ।\n\nश्रुतमेतन्मया सर्वं त्वत्प्रसादात् सुदुर्लभम् ।। २ ।।\n\nअधुना श्रोतुमिच्छामि प्रसादं कुरु शङ्कर ।\n\nआयुः प्रमाणं यद्भोगं मनुजानां महेश्वर ।। ३ ।।\n\nविज्ञानं मरणं तेषां कथं ज्ञास्यन्ति मोहिताः ।\n\nउत्पन्नस्य विनाशोऽस्ति कृतिरेषा तु कीर्तिताः ।। ४ ।।\n\nतद्विनाशे तु किं रूपं छिन्नं कालक्रमं यतः ।\n\nप्. १०८९)\n\nअत्र मृत्युसमीपस्थं कथं विज्ञायते प्रभो ।। ४ ।।\n\nएतत्सर्वं समासेन कथयस्व प्रसादतः ।\n\nईश्वरः - \n\nसाधु साधु पुनस्साधु प्रश्नमेतत्सुदुर्लभम् ।। ५ ।।\n\nपृष्टोस्मित्वत्प्रसन्नार्थं श्रूयतान्तु वरानने ।\n\nयथा चासन्नमृत्युस्तु जायते तु परस्य तु ।। ६ ।।\n\nदिवसमुदासिदाद्वन्तु मुहूर्तं सद्य एव च ।\n\nयेन येन च चिह्नेन लक्ष्यते तु शृणुष्व मे ।। ७ ।।\n\nस च वै द्विविधो लक्ष्यो बहिरभ्यन्तरे नृणाम् ।\n\nऋक्षाचक्रं गृहैश्चैव अङ्गारिष्टा विपर्ययात् ।। ८ ।।\n\nप्. १०९०)\n\nबहिर्लिङ्गन्तु विज्ञेयं अन्तर्लिङ्गन्तु नादजम् ।\n\nबहिर्लिङ्गानि वक्ष्यामि समासात्तु वरानने ।। ९ ।।\n\nनवकोष्ठं कृतं चक्रं कृत्वा तु गणयेद्बुधः ।\n\nतत्रैव कोष्ठे कोष्ठे तु लिखेन्नक्षत्रमण्डलम् ।। १० ।।\n\nकृत्तिकादि भरण्यन्तं लक्षयेत गृहा हितम् ।\n\nरिक्षात्रयस्मृतो जन्म तथा संपद्विपर्ययौ ।। ११ ।।\n\nक्षेमञ्च प्रत्यरञ्चैव साधनं नैधनं तथा ।\n\nमैत्रं परममैत्रञ्च ताराचक्रं शुभाशुभम् ।। १२ ।।\n\nतं वै क्रूरग्रहाक्रान्तं जन्मादौ लक्षयेद्बुधः ।\n\nआधानं कर्म जन्मैस्तु भौमादित्यशनैश्चरैः ।। १३ ।।\n\nप्. १०९१)\n\nएते क्रूरग्रहा देवि यस्य तिष्ठन्ति सो हतः ।\n\nएते ग्रहा विरुद्धास्तु स नरो हि हतोद्धृवम् ।। १४ ।।\n\nएकोऽपि सौम्यसंपृक्तो भवते कृच्छ्रजीवनः ।\n\nसौम्यद्वये कपालस्थ संपदस्तु पदे पदे ।। १५ ।।\n\nसौम्यत्रयेऽपि सुमना नित्यतुष्टो भवेन्नरः ।\n\nयथा जन्मत्रये देवि क्रूरास्सौम्यशुभाशुभाः ।। १६ ।।\n\nवदन्त्येवं तथान्येऽपि वद्यन्तां तारसङ्गमम् ।\n\nपापघ्नास्संपदस्थास्स्युपीपत्स्था पदकारकाः ।। १७ ।।\n\nक्षेमघ्ना क्षेमदाश्चैव प्रत्यरे बहुदोषजाः ।\n\nविद्यासिद्धिञ्च कार्यञ्च साधकस्य भवन्ति ते ।। १८ ।।\n\nप्. १०९२)\n\nदेहनाशं प्रकुर्वन्ति निधनस्थान संस्थिताः ।\n\nमैत्रे तु मैत्रतां कुर्युः यद्यस्यान्यापि क्रौर्यता ।। १९ ।।\n\nगृहा हिंसन्ति भार्याञ्च गृहाः परममैत्रगाः ।\n\nसौम्याः शुभं प्रयच्छन्ति एकद्वित्रिगुणोदयाः ।। २० ।।\n\nगुणक्रमाच्छुभं क्रूरा प्रयच्छन्ति गृहा यदा ।\n\nएवं गृहगतिं बुध्वा आत्मनश्च परस्य वा ।। २१ ।।\n\nप्रबुध्यन्ति नरा देवि आत्मनश्च शुभाशुभम् ।\n\nअङ्गारिष्टं प्रवक्ष्यामि शृणु देवि यथा स्फुटम् ।। २२ ।।\n\nशुष्ककण्ठोष्ठतालुश्च अकस्माद्रुधिरच्छविः ।\n\nस्कन्धोऽपि वक्रतामेति विनाशं वत्सरान्तिके ।। २३ ।।\n\nप्. १०९३)\n\nअग्निलमण्डलं व्योम्नि पश्यते च दिने दिने ।\n\nसितं हरितकृष्णञ्च वत्सरार्धायुषो हि सः ।। २४ ।।\n\nयदादित्यं विरश्मिञ्च चन्द्रं लाञ्च्छनवर्जितम् ।\n\nसुषुम्णान्तारकाज्योति सोऽपि षाण्मासिकायुषः ।। २५ ।।\n\nहिरण्यवर्णं पुरुषं स्वप्ने वा कृष्णपिङ्गलम् ।\n\nपश्यते वा शिरच्छायां ऋतुत्रयं स जीवति ।। २६ ।।\n\nतैलपानं तथाऽभ्यङ्गरक्तमाल्यांवरस्रजा ।\n\nखरोष्ट्रयानमासीनगृध्रकाकशिवादिभिः ।। २७ ।।\n\nपश्येत्प्रेतपिशाचांश्च उद्वाहञ्चाङ्गभक्षणम् ।\n\nस्वप्ने च लप्स्यते चैव सो दैकं यदि जीवति ।। २८ ।।\n\nप्. १०९४)\n\nशङ्खावर्तभुजे नृत्तज्जोममेधा गुल्फसन्धिषु ।\n\nयदा निष्पन्दतां याति सोऽवश्यं वधमाप्नुयात् ।। २९ ।।\n\nअरुन्धतिधृवञ्चैव सोमार्कज्योतिमण्डलम् ।\n\nन पश्य* * *? धानं सोऽवश्यं म्रियते नरः ।। ३० ।।\n\nअरुन्धती भवेज्जिह्वा न पश्येद्वर्षायुषः ।\n\nअल्पायुर्नैव पश्येत नासिकाग्रन्थि वा स्मृतम् ।। ३१ ।।\n\nदु**? पाणिजैः कान्तै वक्ष्यले ज्योतिमण्डले ।\n\nपश्येदर्कसोममण्डलं चतुर्मासायुषो हि सः ।। ३२ ।।\n\nतालुरन्ध्रगतं धूमं तन्म **? न मुच्यते ।\n\nन तु पश्यति मूढात्मा ऋतुमेकं स जीवति ।। ३३ ।।\n\nप्. १०९५)\n\nअकस्माज्जायते स्थूलो अकस्माच्च कृशो भवेत् ।\n\nअतिभीतोऽति सं* * *? र्षमेकायुषो हि सः ।। ३४ ।।\n\nलोहदण्डेन पाणिं कृष्णं कृष्णांबरच्छदम् ।\n\nपुरुषञ्चाभिमुखं स्वप्ने ऋतुध्या * * * *? ।। ३५ ।।\n\n? र्य वै स्नातमात्रस्य हृदयञ्चैव शुष्यति ।\nअनुष्णञ्च भवेद्गात्रं द्वौमासायुर्गतायुषः ।। ३६ ।।\n\nअमेघविद्युदं पश्येद्दि * * * *? नुर्निशि ।\n\nदृष्टे देशेऽपि दिग्दाहो मासत्रयपरायुषः ।। ३७ ।।\n\nन शृणोति स्फुटं शब्दं चक्षुषी श्रूयते सकृत् ।\n\nगन्धमाघ्राति चाण्धान्य * * *? विगतायुषः ।। ३८ ।।\n\nप्. १०९६)\n\nपश्य जिह्वा भवेत्कृष्णा रक्तपद्मोत्पलं मुखम् ।\n\nवर्णञ्च विविधाङ्गेषु उदयं रुदते सकृत् ।। ३९ ।।\n\nनाभिकंपो **? शोश्च सोऽर्धमासाद्विपद्यते ।\n\nनाभिज्ञाय श्रीजिह्वं दीपमाघ्रानि पाषिषा *? ।। ४० ।।\n\nकाकैश्च कृतमासीन चतुर्मासायुषो नरः ।\n\nहिक्का * * *? ते नित्यं वक्त्ररन्ध्रानुगो मरुत् ।। ४१ ।।\n\nलंबकर्णैव पश्येत मासार्धे विगतायुषः ।\n\nएवं विधैर्बहुलिङ्गैः बोद्धव्यं मृत्युचोदितैः ।। ४२ ।।\n\nअधुनाऽन्तर्गता देवि योगिनां नादजं शृणु ।\n\nइदं त्रिनेत्र संप्रोक्तं योगिनो भास्करोदये ।। ४३ ।।\n\nप्. १०९७)\n\nतत्काले चात्मनो मृत्युं जीवितव्यं विचारयेत् ।\n\nततो योगी शुचिर्भूत्वा धीरो योगासने स्थितः ।। ४४ ।।\n\nबुध्यमानोत्मजन्नादं सुषुम्नान्तर्गतं बुधः ।\n\nअप्रमत्तस्सदा तिष्ठेत् युक्तो नादैकतां गतः ।। ४५ ।।\n\nएकैकस्य तु नाड्यायाः प्राणान्नव शतं वहेत् ।\n\nनवशक्तीति सङ्क्रान्ति काले वै कलयेत्सदा ।। ४६ ।।\n\nनाड्यावस्थः स्थितोह्यात्मा प्रकृत्या वहतीश्वरः ।\n\nये तु सङ्क्रान्तिके प्राणा सुषुम्ना तु स्थितो वहेत् ।। ४७ ।।\n\nविषु *? प्रवहे नाथ बुध्वा कालं समादिशेत् ।\n\nअहोरात्रेण चाब्दैकं योगी जीवितुमिच्छमि ।। ४८ ।।\n\nप्. १०९८)\n\nअहोरात्रद्वयेनैव जीवेत्संवत्सरद्वयम् ।\n? रब्दन्तु विज्ञेयञ्चतुर्भिश्चतुरब्दिकम् ।। ४९ ।।\n\nभवेत् पञ्चाब्दिकं मृत्युर्यस्य पञ्चाहनिर्गमम् ।\n\nषट्सप्ताष्टदिने व्यूढे तावद्वर्षाणि जीवति ।। ५० ।।\n\nअहोरात्रेणैव कालः कलयतेश्वरः * *? ।\n\nकदाचिच्छकलेशानः सप्तप्रहरनिर्गमम् ।। ५१ ।।\n\nषण्मासायुर्भवेद्देवि त्रिमासं षट्प्रहारिकम् ।\n\nपञ्चकोह्यर्ध * * *? चतुर्भिर्मासजीविनः ।। ५२ ।।\n\nअर्धमासायुषो मन्त्री प्रहरत्रयनिर्गमम् ।\n\nप्रहरद्वयं तथा व्यूढं दिनान्यष्टौ स जीवति ।। ५३ ।।\n\nप्. १०९९)\n\nव्युढं प्रहरमेकन्तु जीवेत् * *? चतुष्टयम् ।\n\nप्रहरार्धं वहेद्यस्य स जीवति दिनद्वयम् ।। ५४ ।।\n\nसद्यो मृत्युमवाप्नोति यस्य द्वित्रिपथं गतः ।\n\nयं वा कालं समारुह्य प्रवहेत् * * * * ? यम् ।। ५५ ।।\n\nमासार्धाह्नसमालक्ष्येत्तत्काले निश्चयो भवेत् ।\n\nउत्तरायणजे काले कथितं तव शोभने ।। ५६ ।।\n\nअथवाऽन्योऽपि देवेशि * * * ? योगिभिस्सदा ।\n\nश्रोत्रमार्गकृताङ्गुष्ठौ घोषं न शृणुते नरः ।। ५७ ।।\n\nषण्मासाभ्यन्तरे देवि मारणं तस्य निर्दिशेत् ।\n\nघोरमध्ये * * * * * * * *? न \n\nकारवम् ।। ५८ ।।\n\nप्. ११००)\n\nन शृणोति सदा तस्य प्राप्यमासं म्रियेत सः ।\n\nउत्पाद्यञ्च तथाकर्ण्य मृत्युयोगं तथैव च ।। ५९ ।।\n\nलक्ष्येत्सततयुक्तन्तु यो * * *? स्य चिन्तकः ।\n\nयोगी वक्त्रान्तनिवहं कालसङ्क्रान्तिपञ्चकम् ।। ६० ।।\n\nउत्पाद्यमानमपर * * * * * ? रन्नयेत् ।\n\nद्रव्यहानिर्मनोद्वेगं कुर्याद्रोगविवर्धनम् ।। ६१ ।।\n\nगृहभेदं सुहृन्नाशं तेजोहानिर्विवर्धनम् ।\n\nनासिकादक्षिणपुटे दक्षिणायनजीविते ।। ६२ ।।\n\nसङ्क्रान्त्यष्टौ यदा याति करणयोगोदयो हि सः ।\n\nकानल * * * * * * ? न ग्रन्थिभङ्गन्दरम् ।। \n\n६३ ।।\n\nप्. ११०१)\n\nस्फोटिका शूलरोगांश्च उरो दोषः प्रकोपनम् ।\n\nवामघ्राणपुटान्तस्थं सङ्क्रान्त्याह्यष्टपञ्चकम् ।। ६४ ।।\n\nज्वररोगशिरोर्तिं वा शूलसंस्तंभनोरिषा ।\n\nनीरोग प्रमेहञ्च मूत्रकृच्छ्रकापयेत् ।। ६५ ।।\n\nश्रेष्मलाव्याधिमर्धासंस्थो महेश्वरः * * *? ।\n\nयत्काले वहते वायुः तत्काले दिवसे परे ।। ६६ ।।\n\nव्याधिभिः पीड्यते जन्तुर्वामयामे त *? नरे ।\n\nअतोर्ध्वस्पर्शभं लक्षं नासाधस्तात्तु **? रि ।। ६७ ।।\n\nऊर्ध्वेन ऊर्ध्वं विशशे तरुदोषाः पूर्वचोदिताः ।\n\nदक्षिणे दक्षिणे स्पर्शि वा *? क्रोशपराभवम् ।। ६८ ।।\n\nप्. ११०२)\n\nमध्ये मध्यस्फुटस्पर्शि पराभिभवनं ययुः ।\n\nसाङ्क्रान्त्येको बहुधा प्रवहन्ते इतस्ततः ।। ६९ ।।\n\nतस्य ला * * * * * * * * * ? पू \n\nजनितम् ।\n\nयदा तु मन्दं चारिस्यान्निबीजस्था समाश्रितः ।। ७० ।।\n\nधर्मैश्वर्याभिलाभं कुर्यात्प्रियसमागमम् ।\n\nयदा द्वादश * * * * * * * * *? \n\nद्वये ।। ७१ ।।\n\nसंवत्सरेण म **? प्राप्तवान्योगिनस्सदा ।\n*? रकविच्छेदान्मासैकैकन्तु छन्द * * ? ।। ७२ ।।\n\nनवशीति तु * * * * * ? प्राणक्षयो भवेत् ।\n\nदिवसैकैकविच्छेदाद्यावत्त्रिंशत्समागताः ।। ७३ ।।\n\nप्. ११०३)\n\nयदा पूर्वेद्यु वेलायां मृत्युः प्रवर * * *? ।\n* * * * * * * * ? लमृत्युं \nसमादिशेत् ।। ७४ ।।\n\nइडा सुषुम्नगेत्येवं बोद्धव्यं कालसञ्चरम् ।\n\nदक्षिणायनजं कालं क* * * * * * * ? ।। \n\n७५ ।।\n\n? नां योगकाले तु शुद्धस्सप्राणगश्शिवः ।\nसुषम्ना दक्षिणे प्राणे तद्वहे चैव * * *? ।। ७६ ।।\n\n* * * * * * * * * * ? \nमयनस्मृतम् ।\n\nत्रिरुच्छ्वासव *? ताभ्यां ते चैव विषुवायनम् ।। ७७ ।।\n\nमकरं कुंभमीनञ्च मेषञ्च मिथुनं तथा ।\n\nसुषुम्ना * * * * * * *? यचोत्तरायणा ।। ७८ \n\n।।\n\nप्. ११०४)\n\nकर्कसिंहकन्या च तुलावृश्चिर्धनुस्तथा ।\n\nइडयान्तर्महादेवि राशयो दि * * * * ? ।। ७९ ।।\n\n? नाड्योदये देवि तत्कर्कपरिकीर्तितः ।\nमकरमादिसङ्क्रान्त्यै कैकेया बुधः ।। ८० ।।\n\nआदित्यादि भवे * * * * * * ? चतुर्दश ।\n\nविज्ञेयः प्राणविक्षेपः प्रबुध्यन्ते च ते क्रमात् ।। ८१ ।।\n\nदिवाचारो भवेद्यस्य वेत्ता तस्य द्वयं भवेत् ।\n\nप्र* * * ? मतिकालं समीपरार्धकल्पितम् ।। ८२ ।।\n\nपूर्वोदयात्समारभ्य प्राणसप्तदश क्रमात् ।\n\nप्राणाष्षष्टिस्समाख्याता प्राणाश्चैकादशं पुनः ।। ८३ ।।\n\nप्. ११०५)\n\nनिमेषैकं लवं ह्येकं तृटिमेकादश न्यूनकम् ।\n\nकृत्तिकाद्या भवेच्चारं भरण्यान्तानि मोदिताः ।। ८४ ।।\n\nएवं शरीरजञ्चाररिक्षेषु कथितं तव ।\n\nज्ञात्वा योगी जपेन्मृत्युं ध्यात्वा दे* *? लक्षरम् ।। ८५ ।।\n\nस एव भगवान् काल अजयः कृष्णपिङ्गलः ।\n\nनाडिकाग्रहसंस्थो हि कालः कलयते प्रभुः ।। ८६ ।।\n\nतत्र चित्तं समाधाय कालबीजं विचिन्तयेत् ।\n\nशंभुमम्बुजपादञ्च बीजं कालेश्वरं स्थितम् ।। ८७ ।।\n\nनाडिकाग्रहसंस्थाने वृध्या तन्तु जपेत्कलम् ।\n\nतदा प्रवर्तते तस्य त्रिकालज्ञानमुत्तमम् ।। ८८ ।।\n\nप्. ११०६)\n\nभूतं कथयते योगी भविष्यद्वर्तमानकम् ।\n\nषण्मासाभ्यन्तरे युक्तः कालज्ञानं प्रवर्तते ।। ८९ ।।\n\nत्रिकालज्ञानसंसिद्धिः जायते योगिनस्य तु ।\n\nकालात्मा जपतो देवि यतो वा वा महेश्वरि ।। ९० ।।\n\nन तस्य कलयते कालः काले स्वच्छां वृजेत् *? । \n\nहतमृत्युजरारोहि सर्वरोगविवर्जितः ।। ९१ ।।\n\nदूराच्छ्रवणविज्ञानं मननञ्चावलोकनम् ।\n\nजायते नात्र सन्देहो योगी कालजयेषिणः ।। ९२ ।।\n\nएकचित्तस्समापन्नो नासिकारन्ध्रमाश्रितः ।\n\nजायते योगिनस्सर्वं कालमृत्युर्महद्भयम् ।। ९३ ।।\n\nप्. ११०७)\n\nजपते ध्यायते योगी नात्र कुर्याद्विचारणाम् ।\n\nमन्त्रं वा जपते यस्तु पञ्चाक्षरं महामतिः ।। ९४ ।।\n\nशतञ्च विंशतिं वाऽपि पञ्चाष्टकशतानि च ।\n\nजपतो मन्त्रराजानः ओं जृंसश्शिवाय नमः ।। ९५ ।।\n\nएतन्मृत्युजयं श्रेष्ठं सर्वदुःखापहं परम् ।\n\nनानेन सदृशो मन्त्रः त्रिषु लोकेषु विद्यते ।। ९६ ।।\n\nइदं पञ्चाक्षरं मन्त्रं सर्वदेवनमस्कृतम् ।\n\nपूजितं त्रिदशैह्येतं मन्त्रराजं सुदुर्लभम् ।। ९७ ।।\n\nतस्यादौ तु त्रयो देवाश्चतुर्थमीश्वरं परम् ।\n\nपञ्चमं देवदेवेशं सदाशिवं परं पदम् ।। ९८ ।।\n\nप्. ११०८)\n\nएतत्पञ्चात्मकं देवं जपितं सर्वदेवतैः ।\n\nहुतञ्च सततं तैस्तु मृत्युजित् स तु ते सुराः ।। ९९ ।।\n\nअस्य मन्त्रप्रसादेन देवैर्मृत्युर्जितः पुरा ।\n\nजरारोगविनिर्मुक्ताः परमैश्वर्यसमन्विताः ।। १०० ।।\n\nसर्वकामसमृद्धास्तु पाशानुग्रहकारकाः ।\n\nनिर्द्वन्द्वा निरहंकाराः प्रलये भिन्नदेहजाः ।। १०१ ।।\n\nन तेषां पुनरावृत्तिः गतास्तु परमां गतिम् ।\n\nएतन्मन्त्रवरं प्राप्यात्मानं पठते सदा ।। १०२ ।।\n\nत्रिधा चैव बहुधा चैव पशुज्ञानाभिमानिनः ।\n\nआत्मानं प्राकृतं तत्वं अन्तरात्मा तु पौरुषम् ।। १०३ ।।\n\nप्. ११०९)\n\nपरमात्मा भवेद्विष्णुः योगी नारायणेश्वरः ।\n\nआत्मा तु कर्मणः कर्ताऽन्तरात्मा तु कारकः ।। १०४ ।।\n\nपरमात्मेत्वुदासीनं धृवं ते गुणयोगिनः ।\n\nअणिमादिगुणैर्युक्तः परमात्मा महेश्वरः ।। १०५ ।।\n\nध्यायन्ति नित्ययुक्ता वै सनकाद्यास्तु योगिनः ।\n\nमोक्षं जानन्ति योगीनां व्याख्यातं तव शोभने ।। १०६ ।।\n\nवेदवादिनमप्येवं सकलस्यमुपासिनः ।\n\nओङ्कारवाक्यरूपेण ब्रह्मविद्यावदन्ति हि ।। १०७ ।।\n\nब्रह्मविष्णुस्तथा रुद्रः त्रयो देवास्समेकतः ।\n\nसत्वं रजस्तमश्चैव गुणत्रयमुदाहृतम् ।। १०८ ।।\n\nप्. १११०)\n\nजाग्रत्स्वप्नसुषुप्तञ्च पदत्रयमुदाहृतम् ।\n\nऋग्यजुस्सामवेदाश्च त्रयो वेदास्स एव तु ।। १०९ ।।\n\nएष वै परमोङ्कारस्सर्वदेवमयं विदुः ।\n\nआनन्दं परमं ब्रह्म साम्यावस्थं तमोमयम् ।। ११० ।।\n\nअग्निरग्नौ यदा क्षिप्तं तोये तोयमिव स्थितम् ।\n\nमृत्पिण्डदण्डपाषाणन्निस्सुखं निष्प्रचेतनम् ।। १११ ।।\n\nनिर्वाणं परमानन्दमेवं वेदविदो धृवम् ।\n\nअधुना संप्रवक्ष्यामि सादरं शृणु सुवृते ।। ११२ ।।\n\nउपास्यते यथा देवं सकलं सर्वतो मुखम् ।\n\nप्रद्युम्नमनिरुद्धञ्च तथा सङ्कर्षणो महान् ।। ११३ ।।\n\nप्. ११११)\n\nवासुदेवेति भगवान् सर्वावासो नरो हरिः ।\n\nप्रद्युम्नकारको नाम कामो वै कामरूपिणः ।। ११४ ।।\n\nअनिरुद्धो निरुद्धा अहङ्कारः प्रपठ्यते ।\n\nसङ्कर्षणो भवेद्बुद्धिः प्राणापानमयी पुरी ।। ११५ ।।\n\nवासुदेवेति प्रकृतिः गुणसाम्ये तमोमयी ।\n\nगुणसाम्ये स्थिता यस्मात् निर्विकल्पे निरामयः ।। ११६ ।।\n\n* * *? क्षेत्रज्ञानां तत्परं वास उच्यते ।\nप्रधानकिमहोरात्रमुषित्वा प्राणिनस्तथा ।। ११७ ।।\n\nभूय एव व्रजन्त्ययं सृष्टिसंहारचोदिताः ।\n\nवसन्ते सर्वभूतेषु स्वभावगुणवासना ।। ११८ ।।\n\nप्. १११२)\n\nवासनाद्वासना चैव वासुदेवेति गीयते ।\n\nनासौ देवदेवेति पठ्यते पाञ्चरात्रके ।। ११९ ।।\n\nअकारोकारभेदेन मकारं माररूपिणम् ।\n\nजाग्रत्स्वप्नसुषुप्ताख्यैः सत्वराजसतामसैः ।। १२० ।।\n\nरूपैरेतैस्समाख्याता वेदयोगमनीषिणः ।\n\nतेषां यस्तुर्यनामानं तस्याधः प्रकृतिस्थिता ।। १२१ ।।\n\nसांख्यानां पुरुषस्यैव प्रागेवोक्तं मयानघे ।\n\nएतत्ते कथितं सर्वं किं भूयः परिपृच्छसि ।। १२२ ।।\n\nवैमलाकारकाश्चैव तथा पाशुपता च ये ।\n\nवैमलानां ध्रुवं देवं कारकाणां ततोपरि ।। १२३ ।।\n\nप्. १११३)\n\nग्रन्थिध्रुवं मायीनां शिवसृष्टेरवस्थिता ।\n\nतेषां तत्परमं स्थानं दीक्षाध्वानविशोधितम् ।। १२४ ।।\n\nईश्वरं पाशुपत्यानां स्थानञ्चैवमुदाहृतम् ।\n\nचर्याध्वानविशुद्धात्मा गच्छते नात्र संशयः ।। १२५ ।।\n\nअस्ति नास्ति तथास्तीति अर्हन्ता पुद्गलेति च ।\n\nजीवाख्ये नियतं देवमुपास्यन्ते नात्र संशयः ।। १२६ ।।\n\nएष देवि समाख्यातं साक्याच्चारहतैस्सह ।\n\nन्यायवैशेषिकाश्चैव नैश्रेयपदवादिनः ।। १२७ ।।\n\nपुराणपुरुषेत्येवमितिहासेषु गीयते ।\n\nपुराणे कविरित्येवं पुरुषं परमेश्वरम् ।। १२८ ।।\n\nप्. १११४)\n\nदेवं विश्वपतिं शुद्धमीश्वरं विश्वतोमुखम् ।\n\nएकधा बहुधा चैव तथा शतसहस्रधा ।। १२९ ।।\n\nगीयते येऽतितत्वज्ञा देवदेवं महेश्वरम् ।\n\nबहुभिर्नामभेदैस्तु ऋषिभिः परिगीयते ।। १३० ।।\n\nजीवं केचिद्वदन्त्येवं पुरुषेति तथा परे ।\n\nप्राणिनः केचिदित्येवं पुद्गलं पशुरेव हि ।। १३१ ।।\n\nसूक्ष्मं सर्वगतेत्येवमजमन्ये मनीषिणः ।\n\nआत्मानमन्तरात्मानं परमात्मा तथा परे ।। १३२ ।।\n\n* * * * * * ? नमनन्ये धृतिकीर्तिताः ।\nअतः परतरेणैव पातालानि यथाक्रमम् ।। १३३ ।।\n\nप्. १११५)\n\nकथयामि समासेन तन्निबोध वरानने ।\n\nआभासतालसुतालञ्च श्रीतालञ्चगभस्तिकम् ।। १३४ ।।\n\nशिलोच्चयं समाख्यातं पातालं हेमसंज्ञकम् ।\n\nएतेषामुपरिष्टात्तु भुवनास्सप्त कीर्तिताः ।। १३५ ।।\n\nभूलोकः प्रथमः प्रोक्तः यस्मिन् संस्कारमिष्यते ।\n\nचतुर्दशविधश्चैव यस्मिन् संसारमण्डलम् ।। १३६ ।।\n\nउद्धरेत वरारोहे तथैव कथयामि ते ।\n\nब्रह्माणमादितः कृत्वा पैशाचान्तन्तु शोभने ।। १३७ ।।\n\nपशुस्तु प्रथमः प्रोक्तो मृगश्च तदनन्तरम् ।\n\nपक्षिणश्च तथा प्रोक्ता तथा चैव सरीसृपः ।। १३८ ।।\n\nप्. १११६)\n\nस्थावरं पञ्चमं प्रोक्तं मानुष्यञ्च तथा पुनः ।\n\nचतुर्दशविधं देवि ज्ञेयं संसारमण्डलम् ।। १३९ ।।\n\nएभ्यस्संसारतोह्यात्मा संसारी तेन स स्मृतः ।\n\nमानुष्येषु पुनः पश्चात् जातिरुद्धरणं स्मृतः ।। १४० ।।\n\nअन्त्यजः प्रथमः प्रोक्तः शूद्रत्वं तदनन्तरम् ।\n\nवैश्यक्षत्रं तथा ब्रह्मजातिरुद्धरणं कुरु ।। १४१ ।।\n\nब्रह्मत्वे तु तथा योज्य कुर्यात् संस्कारकर्मणि ।\n\nगर्भाधानादितः कृत्वा अन्त्येष्टिन्तु पश्चिमम् ।। १४२ ।।\n\nपूर्वमेव मया प्रोक्तं भूलोके चैव कारयेत् ।\n\nक्रतुभिश्शुद्धदेहे तु भूलोके तु नियोजयेत् ।। १४३ ।।\n\nप्. १११७)\n\nभूलोकोऽथ भुवर्लोको स्वर्लोकोऽथ महत्तथा ।\n\nजनस्तपस्तथा सत्यं क्रमेण पुनरुद्धरेत् ।। १४४ ।।\n\nलोकैश्शुद्धैस्तथा देवि ब्रह्मविष्ण्वासने तथा ।\n\nरुद्रासनं तथा प्रोक्तं ब्रह्माण्डाभ्यन्तरे तथा ।। १४५ ।।\n\nनागाश्च गरुडाश्चैव सुराः किं पुरुषास्तथा ।\n\nअग्निकुमारकाश्चैव मयश्चैव बलिस्तथा ।। १४६ ।।\n\nसप्तैते कथिता देवि पातालेषु व्यवस्थिताः ।\n\nबलोह्यतिबलश्चैव बलवान् बलविक्रमः ।। १४७ ।।\n\nबलश्च बलनन्तश्च बलोग्रश्चैव कीर्तिताः ।\n\nएतैस्सप्त समाख्याताः भुवनीशा महाबलाः ।। १४८ ।।\n\nप्. १११८)\n\nएतैश्शुद्धैरिमे शुद्धाः पातालास्सप्त एव तु ।\n\nशर्वो रुद्रस्तथा भीमो भव उग्रस्तथैव च ।। १४९ ।।\n\nमहादेवस्तथैशानो रुद्रलोकाधिपास्त्विमे ।\n\nकापालीशोप्यजो बुद्धो वज्रदेहप्रमर्दनः ।। १५० ।।\n\nविभूतिख्ययः शास्ता पिनाकी त्रिदशाधिपः ।\n\nदशरुद्रास्समाख्याता पूर्वायाः दिशि संस्थिताः ।। १५१ ।।\n\nअग्निरुद्रो हुताशी च पिङ्गलो खादको हरः ।\n\nज्वलनो दहनो बभ्रुः भस्मान्तकः क्षयान्तकः ।। १५२ ।।\n\nआग्नेययां दिशि रुद्रास्तु कथितास्तव शोभने ।\n\nयो धूम्रहरो धाता विधाता कर्त एव च ।। १५३ ।।\n\nप्. १११९)\n\nकालरुद्रश्च विख्यातो धर्मो धर्मपतिस्तथा ।\n\nसंयोक्ता च वियोक्ता च इत्येते कथिता मया ।। १५४ ।।\n\nयाम्यायां दशरुद्रास्तु कथिताह्यनुपूर्वशः ।\n\nनैऋतो मारणो हन्ता क्रूरदृष्टिर्भयानकः ।। १५५ ।।\n\nऊर्ध्वकेशो विरूपाक्षो धूम्रलोहितदृष्टवान् ।\n\nनैऋते दशरुद्रास्तु कथिताह्यनुपूर्वशः ।। १५६ ।।\n\nबलोह्यति बलश्चैव पाशहस्तो महाबलः ।\n\nश्वेतोऽथ जयभद्रश्च दीर्घबाहुर्जलान्तकः ।। १५७ ।।\n\nबडवामुखो भीषणेशो वरुणराज्ञा सुपूजिताः ।\n\nवारुण्यां दशरुद्रास्तु कथिता ह्यनुपूर्वशः ।। १५८ ।।\n\nप्. ११२०)\n\nशीघ्रो लघुर्वायुवेगः सूक्ष्मस्तीक्ष्णः क्षयान्तकः ।\n\nपञ्चान्तकः पञ्चशिखः कपर्दी मेघवाहनः ।। १५९ ।।\n\nवायव्यां दशरुद्रास्तु कथिताह्यनुपूर्वशः ।\n\nनिधीशो रूपवान्धन्यः सौम्यदेहो जटाधरः ।। १६० ।।\n\nलक्ष्मीधृक् रत्नधृक् श्रीधृक् प्रसादश्च प्रकाशनः ।\n\nउत्तरां दिशमाश्रित्य दशरुद्रा महाबलाः ।। १६१ ।।\n\nविद्याधिपोऽथ सर्वज्ञो ज्ञानभुक् वेदपारगः ।\n\nसुरेश्वरश्च सर्वेशो भूतपालो बलिप्रियः ।। १६२ ।।\n\nसर्वविद्या विधाता च सुखदुःखकरस्तथा ।\n\nईशान्यां दशरुद्रास्तु कथिता ह्यनुपूर्वशः ।। १६३ ।।\n\nप्. ११२१)\n\nवृषो वृषधरोऽनन्तो क्रोधनो मरुताशनः ।\n\nउग्रसेनोऽधिवीरश्च फणीन्द्रो वज्रदंष्ट्रवान् ।। १६४ ।।\n\nअधस्ताद्दशरुद्रास्तु कथिताह्यनुपूर्वशः ।\n\nशंभुर्विभुर्गुणाध्यक्षः स्त्र्यक्षस्त्रिदशवन्दितः ।। १६५ ।।\n\nसंवाहश्च विवाहश्च नभोलिप्सुर्विचक्षणः ।\n\nऊर्ध्वां दिशं समाश्रित्य दशरुद्रा महाबलाः ।। १६६ ।।\n\nभूर्लोके तु यदा प्राप्य कुर्यात् संस्कारकर्मणि ।\n\nस्थावरं प्रथमं शोध्यं ततश्शेध्यं सरीसृपम् ।। १६७ ।।\n\nपक्षिणश्च मृगाश्चैव पशवश्चेत्यनुक्रमात् ।\n\nदेवयोनिर्पुनश्शोध्य एवमेव विपश्चितैः ।। १६८ ।।\n\nप्. ११२२)\n\nसंसारोद्धरणं कृत्वा जातिरुद्धरणं कुरु ।\n\nअन्त्यजः प्रथमं प्रोक्तश्शूद्रश्च तदनन्तरम् ।। १६९ ।।\n\nवैश्यक्षत्रक्रमेणैव ब्रह्मान्तमुद्धरेत् क्रमात् ।\n\nसद्यादिवक्त्रपर्यन्तैश्शोधयेत यथाक्रमम् ।। १७० ।।\n\nअन्त्यजस्थमीशमन्त्रेण गायत्र्या देवयोनयः ।\n\nध्येयञ्च विविधं यत्तद्विद्याङ्गैश्शोधयेत् क्रमात् ।। १७१ ।।\n\nब्रह्मत्वे योजयित्वा तु कुर्यात् संस्कारकर्मणि ।\n\nगर्भाधानं पुंसवनं सीमन्तं जातकर्मणि ।। १७२ ।।\n\nनामनिष्क्रमणञ्चैवान्नप्राशनमेव च ।\n\nचूडोपनयनञ्चैव वृतबन्धं तथैव च ।। १७३ ।।\n\nप्. ११२३)\n\nमेखलादन्तकाष्ठञ्च अजिनञ्च त्रियायुषम् ।\n? मग्निरुपासञ्च व्रतानि पुनरेव तु ।। १७४ ।।\n\nभूतेशं पाशुपत्यञ्च गणञ्चैव तृतीयकम् ।\n\nगणेश्वरं चतुर्थन्तु उत्तमञ्चाधिसाककम् ।। १७५ ।।\n\nसप्तं * * * * * *? अपूर्वेण प्रकीर्तिताः ।\n\nऐष्टिकं दार्थकञ्चैव भौतिकं सौमिकं तथा ।। १७६ ।।\n\nदेवव्रतास्समाख्याताश्चत्वारोह्यनुपूर्वशः ।\n\nगोदानन्तु ततः कृत्वा पत्नीसंयोजनं तथा ।। १७७ ।।\n\nअष्टकापर्वणि श्राद्धं श्रावण्याश्रयणी तथा ।\n\nचैत्री चाश्वयुजी चैव पाकयज्ञाः प्रकीर्तिताः ।। १७८ ।।\n\nप्. ११२४)\n\nआधेयञ्चाग्निहोत्रञ्च दर्शञ्चैव ततः पुनः ।\n\nपौर्णमासीति विज्ञेया सौत्रामणी ततः परम् ।। १७९ ।।\n\nहविर्यज्ञा स्मृता ह्येते ज्ञातव्यास्तु यथाक्रमम् ।\n\nअग्निष्टोमोत्यग्निष्टोममुथ्ययज्ञक्तृतीयकः ।। १८० ।।\n\nचतुर्थी षोडशी ज्ञेया वाजपेयोऽथ पञ्चमः ।\n\nत्रिरात्रं षष्टमित्युक्तं अप्तोर्यामञ्च सप्तमः ।। १८१ ।।\n\nसोमसंस्थास्समाख्याताः सप्तचैव क्रमेण तु ।\n\nहिरण्यपादः प्रथमो हिरण्यगुह्यमतः परम् ।। १८२ ।।\n\nहिरण्यमेढ्रं तृतीयन्तु हिरण्यपाणिश्चतुर्थकम् ।\n\nहिरण्यगर्भस्तथा प्रोक्ता पञ्चमः परमेश्वरि ।। १८३ ।।\n\nप्. ११२५)\n\nहिरण्यश्रोत्रं तथा देवि षष्ठमेतत् प्रकीर्तितम् ।\n\nहिरण्यत्वक् समाख्यातं हिरण्याक्षं तथाऽष्टमम् ।। १८४ ।।\n\nहिरण्यजिह्वो नवमो दशमोऽथ हिरण्यधृक् ।\n\nआसहस्रस्य यज्ञस्य दशयज्ञाः परः स्मृताः ।। १८५ ।।\n\nएकैस्तु परिवारास्तु शतेन परिवारिताः ।\n\nदशयज्ञोपरिष्टात्तु अश्वमेधन्तु होमयेत् ।। १८६ ।।\n\nएवं गृहस्थो भवति वानप्रस्थं तथा पुनः ।\n\nपारिव्राज्यं ततो योज्य अन्त्येष्टिन्तु ततो हुनेत् ।। १८७ ।।\n\nअन्त्येष्टिन्तु ततो हुत्वा ऊर्ध्वं कृत्वा तु योजयेत् ।\n\nपुर्यष्टकसमायुक्तं पश्चात्तत्वेषु योजयेत् ।। १८८ ।।\n\nप्. ११२६)\n\nजलानलानिलव्योम अहङ्कारं तथैव च ।\n\nबुद्धिर्गुणस्तथाऽव्यक्तं क्रमशः कथयामिते ।। १८९ ।।\n\nअमरेशं प्रभासञ्च नैमिषं पुष्कलं तथा ।\n\nअषडिञ्चैव दण्डिञ्च भारभूतिञ्च लाकुलम् ।। १९० ।।\n\nगुह्याष्टकमिदं प्रोक्तं शिवेन परमात्मना ।\n\nहरिश्चन्द्रश्श्रीशैलं जल्पेश्वरमतः परम् ।। १९१ ।।\n\nआम्रातिकेशं महाकालं तथा मध्यमकेश्वरम् ।\n\nकेदारं भैरवञ्च अतिगुह्याष्टकं स्मृतम् ।। १९२ ।।\n\nगयाञ्चैव कुरुक्षेत्रं खलं नाखलं तथा ।\n\nविमलञ्चाट्टहासञ्च महेन्द्रं भीममष्टमम् ।। १९३ ।।\n\nप्. ११२७)\n\nगुह्याद्गुह्यतरं ह्येतत् कथितन्तु मया तव ।\n\nवस्त्रापदं रुद्रकोटिमविमुक्तं महालयम् ।। १९४ ।।\n\nगोकर्णं भद्रकर्णञ्च स्वर्णाक्षं स्थाणुमष्टकम् ।\n\nपवित्राष्टकमेतद्धि कथितं ह्यनुपूर्वशः ।। १९५ ।।\n\nफटलञ्च द्विरण्डञ्च माकोटं मण्डलेश्वरम् ।\n\nकालञ्जरवनञ्चैव शङ्कुकर्णं स्थलेश्वरम् ।। १९६ ।।\n\nस्थूलेश्वरं तथा प्रोक्तं सर्वेषामुपरि स्थितम् ।\n\nस्थानाष्टकमिदं ज्ञेयं अहङ्कारे व्यवस्थितम् ।। १९७ ।।\n\nपैशाचं राक्षसं याक्षं गान्धर्वञ्चैन्द्रमेव च ।\n\nसौम्यन्त्वथ प्रजेशञ्च ब्राह्मञ्चैवाष्टमं स्मृतम् ।। १९८ ।।\n\nप्. ११२८)\n\nदेवयोन्यष्टकं ह्येतत् बुध्यावरणमाश्रितम् ।\n\nसंवर्त एकवीरश्च कृतान्तो जननाशनः ।। १९९ ।।\n\nमृत्युहन्ता च रक्ताक्षो महाक्रोधश्च दुर्जयः ।\n\nएते क्रोधेश्वराः प्रोक्ताः अनुपूर्वं यथाक्रमम् ।। २०० ।।\n\nतेजोष्टकं पुनर्वक्ष्ये कथ्यमानं मया शृणु ।\n\nलोकाध्यक्षगणाध्यक्षं त्रिदशे त्रिपुरान्तकम् ।। २०१ ।।\n\nसर्वरूपश्च शान्तश्च निमेषो मेषणस्तथा ।\n\nतेजोष्टकं समाख्यातं अनुपूर्वेण ते मया ।। २०२ ।।\n\nतेजोष्टकोपरिष्टात्तु स्थितं योगाष्टकं पुनः ।\n\nअकृतञ्च कृतञ्चैव भैरवं ब्राह्ममेव च ।। २०३ ।।\n\nप्. ११२९)\n\nवैष्णवन्त्वथ कौमारभौमं श्रैकण्ट्यमेव च ।\n\nयोगिनः कथिता ह्येते यथावदनुपूर्वशः ।। २०४ ।।\n\nएतेषामुपरिष्टात्तु सु शिवा द्वादश स्मृताः ।\n\nवामो भीमस्तथा रुद्र भवे * * * * * *? ।। २०५ \n\n।।\n\n? व एक विराट् चैव प्रचण्डश्च तथैव च ।\nईश्वरोऽथ अजेशश्च अनन्तैकशिवस्तथा ।। २०६ ।।\n\nसुशिवा द्वादशा ह्येते अनुपूर्वेण कीर्तिताः ।\n\nसुशिवादुपरिष्टात्तु वीरभद्रः प्रकीर्तितः ।। २०७ ।।\n\nमण्डलाधिपतिश्चैव * * * * * * * * ? \n\n।\n\nवामदेवोद्भवश्चैव तथा चैव भवोद्भवः ।। २०८ ।।\n\nप्. ११३०)\n\nएकपिङ्गेक्षणेशान कथिता अनुपूर्वशः ।\n\nअङ्गुष्ठमात्रसहिता महादेवाष्टकं स्मृतम् ।। २०९ ।।\n\nएतेषामुपरिष्टात्तु गुरुपङ्क्तित्रयं स्मृतम् ।\n\nशिवप्रभु * * * * * * * ? व प्रतापनः ।। \n\n२१० ।।\n\nप्राणदः शिवभीमञ्च करालः पिङ्गलस्तथा ।\n\nमहेन्द्रो दिनकृच्चैव प्रदोदक्षण एव च ।। २११ ।।\n\nकरेवरं तथा प्रोक्तं अनुपूर्वे यथाक्रमम् ।\n\nकण्ठघण्टा बृहन्ता च नादाश्वेत एव च ।। २१२ ।।\n\nयजुर्वेदसमा * * * * * * * * * * \n\n? ।\n\nआचार्यश्शिवरूपश्च ज्येष्ठे नारायणस्तथा ।। २१३ ।।\n\nप्. ११३१)\n\nविप्रगण्डे दरश्चैव मयमाली तथैव च ।\n\nगहनेशः पीडनश्चैव * *? पङ्क्तिरिष्यते ।। २१४ ।।\n\nश्वेतदामस्सुदामश्च लोका * * * * * * ।\n\nअक्षसूत्र एकपादञ्च तथा गृध्रशिवेश्वरः ।। २१५ ।।\n\n* * * * * * * * * * ? \nहुस्तथैव च ।\n\nऋषभश्चैव गोकर्णः तथा देवो गुहेश्वरः ।। २१६ ।।\n\nगुहावासी शिखण्डी च तथा च जटमायिनः ।\n\nउग्रो भस्मश्शिखी शूली सुगीतिश्च तथैव हि ।। २१७ ।।\n\nसुफलोत् गहासश्च कारको लाङ्गविस्तरः ।\n\nतथा त्रिदण्डी शवनं साज्यं लकुलीशं तथैव च ।। २१८ ।।\n\nप्. ११३२)\n\nद्वितीया पङ्क्तिराख्याता अनुपूर्वं यथाक्रमम् ।\n\nदेवा चरणा दीर्घं वा हरिभूश्चैव यथाक्रमम् ।। २१९ ।।\n\nरितिभूतिस्समाख्याता स्थाणुश्चैवमतः परम् ।\n\nसद्योजातस्तथा रुण्डी षण्मुखश्चतुराननः ।। २२० ।।\n\nचक्रपाणिस्तथा कूर्म अर्धनारीश्वरस्तथा ।\n\nमेषसंवर्तकश्चैव भस्मेशः कामनाशनः ।। २२१ ।।\n\nकपाली भूर्भुवश्चैव वषट्कारस्तथैव च ।\n\nबुध्या घ्राणेन्द्रियः प्रोक्तो पृथिव्यान्ते ।। २२२ ।।\n\n* * * * * * * * * * * ##?\nआपे तु रसतन्मात्रं विषयं रसमेव च ।। २२३ ।।\n\nप्. ११३३)\n\nकर्मेन्द्रियं ततः पायु बुध्य जिह्वेन्द्रिय स्मृतः ।\n\nआपे तु शोधनीया तु अनुपूर्वं यथाक्रमम् ।। २२४ ।।\n\nतेजे तु रूपतन्मात्रं विषयं रूपसंज्ञकम् ।\n\nकर्मेन्द्रिय स्मृतः पादः बुध्या चक्षुः प्रकीर्तितः ।। २२५ ।।\n\nतेजोवारणमेतत्तु शोधनीयं यथाक्रमम् ।\n\nवायौ तु स्पर्शतन्मात्रं विषयं स्पर्शसंज्ञितम् ।। २२६ ।।\n\nकर्मेन्द्रियः स्मृतं पाणि बुध्या चैव त्वगीन्द्रियम् ।\n\nवायुतत्वे तु संशोध्या अनुपूर्वेण देशिकः ।। २२७ ।।\n\nआकाशे शब्दतन्मात्रं विषयं शब्दसंज्ञितम् ।\n\nकर्मेन्द्रियं स्मृतो वाचा बध्वा श्रोत्रेन्द्रिय स्मृतः ।। २२८ ।।\n\nप्. ११३४)\n\nआकाशे शोधनीयास्तु अनुपूर्वेण मन्त्रवित् ।\n\nरोमाणि लोहितं मांसं मातृकर्तृक उच्यते ।। २२९ ।।\n\nमज्जास्थिशुक्लसङ्घातं पैतृकं तृक उच्यते ।\n\nअन्नपानं मनश्चैव क्रमेण परिकीर्तिताः ।। २३० ।।\n\nपृथिव्यादिषु तत्वेषु एकैकेषु यथाक्रमम् ।\n\nशोधनीयं यथान्यायं प्रकृत्यायान्तु या विधी ।। २३१ ।।\n\nएवं हुत्वा यथान्यायं हुनेद्योगाष्टकं पुनः ।\n\nगुरुपङ्क्तित्रयं हुत्वा प्रधानन्तु ततो हुनेत् ।। २३२ ।।\n\nअतः परतरञ्चैव श्रूयतां सुरसुन्दरि ।\n\nपौरुषे चैव तत्वे तु कथयाम्यनु पूर्वशः ।। २३३ ।।\n\nप्. ११३५)\n\nअंभा च सलिला चैव तुषावृष्टिस्तथैव च ।\n\nसुतारा च सुपारा च सुनेत्रा च तथैव हि ।। २३४ ।।\n\nसुमारी उत्तमांभा चतुष्टयः परिकीर्तिताः ।\n\nताराद्या अधुना वक्ष्ये प्राप्यमान निबोधमे ।। २३५ ।।\n\nतारा चैव सुतारा च तरयन्ती तथैव च ।\n\nप्रमोदा प्रमुदिता चैव मोदमाना तथैव च ।। २३६ ।।\n\nरम्यका च समाख्याता सदा प्रमुदिता च या ।\n\nसिद्धिरष्टविधा ख्याता ज्ञातव्या देशिकेन तु ।। २३७ ।।\n\nअणिमा लधिमा चैव महिमा प्राप्तिरेव च ।\n\nप्राकाम्यमीशितत्वञ्च वशित्वञ्च तथैव हि ।। २३८ ।।\n\nप्. ११३६)\n\nसर्वकामावसायित्वमैश्वर्यं कथितं मया ।\n\nएतेषामुपरिष्टात्तु नाड्यो विद्याष्टकं हुनेत् ।। २३९ ।।\n\nइडा च चन्द्रिणी चैव गौरी शान्तिकरी तथा ।\n\nमाला च मालिनी चैव स्वहा चैव स्वधा तथा ।। २४० ।।\n\nनाडी विद्या समाख्यातं वेदितव्यं प्रयत्नतः ।\n\nअत एव उपरिष्टात्तु कथितं विग्रहाष्टकं ।। २४१ ।।\n\nअनुग्रहार्थं लोकानां संस्थितं सर्वदेहिषु ।\n\nकार्यञ्च कारणञ्चैव सुखं दुःखं तथैव च ।। २४२ ।।\n\nपुरुषत्वं स्मृता ह्येते ज्ञातव्यास्तु विचक्षणैः ।\n\nअन्ये ये कथिता देवि भुवनाध्वेन ये पुरा ।। २४३ ।।\n\nप्. ११३७)\n\nदेहपाशाह्यनेकानि वेदितव्यानि देशिकैः ।\n\nपौरुषस्योपरिष्टात्तु * * * * * * * * ? ।। \n\n२४४ ।।\n\n* * * ? भवेत्पाशं नियन्तं परमेश्वरि ।\nसुखपाशो दुःखपाशन्तु शुक्लकृष्णावुभावपि ।। २४५ ।।\n\nअस्य तत्वे तु ये रुद्रा कथयामि निबोध मे ।\n\nवामदेवोद्भवश्चैव तथा चैव भवोद्भवः ।। २४६ ।।\n\n* * * * * * * * * * * \n? व स्मृतः ।\nधातारः क्रमशश्चैव विक्रमश्च तथैव च ।। २४७ ।।\n\nप्रभेशानस्समाख्यातस्सुप्रभेशान एव च ।\n\nनियत्यां संस्थिता ह्येते दशरुद्रास्समासतः ।। २४८ ।।\n\nप्. ११३८)\n\nअतोर्ध्वं संस्मृतः काल येस्मि रुद्र * * * *? ।\n* * * * * * * * * * * \nरमाक्षरः ? ।। २४९ ।।\n\nशिवश्च सुशिवश्चैव ध्रुवमक्षरमेव च ।\n\nदशैते तु समाख्याता अनुपूर्वं यथाक्रमम् ।। २५० ।।\n\nकालतत्वे स्थिता * * * * * * * * * * \n\n? ।\n\nमातृका प्रक्षेपः विद्यते * * * * * * * ? \n\n।। २५१ ।।\n\n* * * * * * ? ह्येते ममान्यत्पलालवत् ।\nनाडीत्रयमिदं देवि या प्रोक्तास्तत्र योऽक्षराः ।। २५२ ।।\n\nइडा च पिङ्गला चैव सुषुम्ना च त्रय स्मृताः ।\n\nइच्छाज्ञानक्रिया चैव परं शक्तित्रयं स्मृतम् ।। २५३ ।।\n\nप्. ११३९)\n\nवामा ज्येष्ठा च रौद्री च अधिकारात्मिका त्रयः ।\n\nगार्हपत्यो दक्षिणाग्निराहवनीयं तृतीयकम् ।। २५४ ।।\n\nयज्ञाधिकारिका ह्येते अग्नयस्त्रीणि कीर्तिताः ।\n\nगुणत्रयन्तु त्रैरेव पदत्रयमुदाहृतम् ।। २५५ ।।\n\nत्रैलोक्यं व्यापितं तैस्तु ब्रह्मविष्णुमहेश्वरैः ।\n\nईश्वरं हि चतुर्थन्तु पञ्चमन्तु सदाशिवम् ।। २५६ ।।\n\nनमस्कारं भवेच्छक्तिः सर्वमन्त्रप्रबोधिनी ।\n\nएष सर्वमयो देवि मन्त्रं परमदुर्लभम् ।। २५७ ।।\n\nजपतस्सिद्धिमायाति कालमृत्युजयो भवेत् ।\n\nजपतस्तृप्तिमायाति अमृतीशसमो भवेत् ।। २५८ ।।\n\nप्. ११४०)\n\nएतद्देवि समाख्यातं कालमृत्युजयेषिणः ।\n\nकथितं सरहस्यन्तु कालचक्रं समासतः ।। २५९ ।।\n\nसततं जपमानस्तु न मृत्युवशगो भवेत् ।\n\nध्यायते सततं यस्तु अमृतं मृत्युनाशनम् ।। २६० ।।\n\nअचिरेणैव कालेन सि मृत्युं विजयिष्यति ।\n\nइति निश्वासकारिकायां दीक्षोत्तरे अष्टादशः पटलः - \n\nईश्वर उवाच - \n\nप्रक्रियासूत्रमिति देवि उक्तवानस्मि यत्पुरा ।\n\nतदहं संप्रवक्ष्यामि तत्समासेन मे शृणु ।। १ ।।\n\nप्. ११४१)\n\nअनन्तं कालरुद्रञ्च दिक् श्रोत्रं भुवनं तथा ।\n\nतन्नाम पतयश्चैव आवीची रौरवं तथा ।। २ ।।\n\nमहारौरवतामिस्रमन्धतामिस्रमेव च ।\n\nशीत उष्णस्तथैवेह सञ्जीवसुजीवनम् ।। ३ ।।\n\nपद्मञ्चैव महापद्मकालसूत्रं तथैव च ।\n\nसूचीमुखं तथा प्रोक्तं ज्वरवरासीपर्वतम् ।। ४ ।।\n\nअसितालवनञ्चैव कुंभीपाकस्तथैव च ।\n\nअंबरीषं तथा प्रोक्तं अङ्गारराशिमतः परम् ।। ५ ।।\n\nभुवनं तीक्ष्णायकां तुण्डं वक्रतुण्डं तथैव च ।\n\nस कृमिश्च तथा प्रोक्तं मीनोदरवरोदरः ।। ६ ।।\n\nप्. ११४२)\n\nमशकः काकतुण्डश्च पि* * ? मम मेव च ।\n\nवज्रग्रीवो महाकायो कालं वै वडवामुखम् ।। ७ ।।\n\nविशालञ्च अशालञ्च अस्थिभङ्गं तथैव च ।\n\nतथापूय हृदञ्चैव भ्रमरामशकस्तथा ।। ८ ।।\n\nदंशं महामुखञ्चैव कूर्माढ्यं भीषणं तथा ।\n\nकर्कटं कृकचञ्चैव गर्भं चैव तथापरम् ।। ९ ।।\n\nदीप्तिश्चैव तथा प्रोक्तं त्रिमुखञ्च तथैव हि ।\n\nशताननं पञ्चमुखं जंबूकं पुनरेव हि ।। १० ।।\n\nसुतप्तऋतुपङ्कश्च पूयमांसहृदस्तथा ।\n\nहुनञ्च हुनहस्तञ्च परशुद्धध्वमेव च ।। ११ ।।\n\nप्. ११४३)\n\nउच्छ्वासन निरुच्छ्वासं वंशमावान्तमेव च ।\n\nदावाग्निरपरूपश्च आपको मध्यमेव च ।। १२ ।।\n\nमन्त्रयोणो विरूपञ्च रूपवर्धनमेव च ।\n\nलंबोष्ठः कूपशाखश्च बहुशाखस्तथैव च ।। १३ ।।\n\nविशाखश्च तथा प्रोक्तः गूलशाल्मिमेव च ।\n\nगविहेरस्मरश्या च लोहपञ्चरमेव च ।। १४ ।।\n\nगहनं वृश्चिकश्चैव काककण्टकमेव च ।\n\nकवाटसङ्कुलश्चैव क्रिमिवैतरणी तथा ।। १५ ।।\n\nगृध्रश्च कुररश्चैव दुर्दुरो अलकस्तथा ।\n\nवक्रनाशश्च विविधः खञ्जरीटकमेव च ।। १६ ।।\n\nप्. ११४४)\n\nवसनं तिलकञ्चैव काककङ्कमुखं तथा ।\n\nशिवानादं गजनादं महानादं तथैव च ।। १७ ।।\n\nशिवोग्रवस्त्रजश्चैव कीटवानरमेव च ।\n\nमूषिकं घोररूपञ्च कृष्णवर्तमधः शिरः ।। १८ ।।\n\nचक्रपिण्डालवर्तिश्च वाद्यकुक्षिकमेव च ।\n\nइक्षु यन्त्रञ्च अशनि तथा गण्डोदर स्मृतः ।। १९ ।।\n\nकण्टं क्रदं पुनः प्रोक्तः तथा वै वालुकर्दमः ।\n\nएतेषां भुवना रौद्रा स्त्रिकोणाः परिकीर्तिताः ।। २० ।।\n\n* * * * * * * ? वेदितव्याः \nप्रयत्नतः ।\n\nऊर्ध्वं समाख्याता रुद्र * * * * * * * * \n\n? ।। २१ ।।\n\nप्. ११४५)\n\n* * * * * * * ? सुरूपो रूपवर्धनः \n।\n\nमनोन्मनस्समाख्यातस्तथा च सुमनोन्मनः ।। २२ ।।\n\nमहावीरस्तथा वीरो विरोधश्च तथैव च ।\n\nरागतत्वसमाख्यातश्शोधनीया विदुर्बधैः ।। २३ ।।\n\nअत ऊर्ध्वं समाख्यातं विद्यातत्वं वरानने ।\n* * * * * * * * * ? ण्याद्या \nमहाबलाः ।। २४ ।।\n\nकल्याणः पिङ्गलश्चैव वभ्रुश्च वरदस्तथा ।\n\nप्रवरो मेधातिथिश्चैवच्छेदको दहनस्तथा ।। २५ ।।\n\nशास्त्रकारी समाख्याता दशैते गुरवस्मृताः ।\n\nविद्यातत्वे समाख्या * * * * * * * * \n? ।। २६ ।।\n\nप्. ११४६)\n\nअत ऊर्ध्वं समाख्यातं कालतत्वं वरानने ।\n\nवामाज्ज्येष्ठादयस्तत्र शोधनीया विपश्चितैः ।। २७ ।।\n\nवामो ज्येष्ठश्च रुद्रश्च कालश्चैव कलस्तथा ।\n\nकलविकरणो देवो बलप्रमथन * * ? ।। २८ ।।\n\n* * * * ? क्षेमीश ब्रह्मणोधिपतिस्तथा ।\nसुशिवश्च शिवश्चैव कथिता अनुपूर्वशः ।। २९ ।।\n\nअत ऊर्ध्वं अनन्तेशं पाशाश्चैव तु संस्थिताः ।\n\nमदो मोहो महामोहः चोषवैचित्र्यमेव च ।। ३० ।।\n\n* * * * * * * * * * * ##?\nअत ऊर्ध्वन्तु ओङ्कारं वेदितव्यं प्रयत्नतः ।। ३१ ।।\n\nप्. ११४७)\n\nअत ऊर्ध्वं साध्योङ्कारं वा तार उदमनेशकम् ।\n\nध्यानाहारं समाख्यातं भस्मेशं तदनन्तरम् ।। ३२ ।।\n\nअनुक्रमेण शोध्यायां प्रमाणानि नोबोध मे ।\n\nपञ्चार्थगुह्यकञ्चैव रुद्राङ्कुशमतः परम् ।। ३३ ।।\n\nहृदये लक्षणञ्चैव व्यूहमाकर्षकं तथा ।\n\nआकर्षकस्समाख्यातो मया तत्वस्य मध्यतः ।। ३४ ।।\n\nमाया तत्वोपरिष्ठात्तु विद्यातत्वन्तु कीर्तितम् ।\n\nकथितं सर्वविद्यानां योनिभूतं महाधिया ।। ३५ ।।\n\nवामाज्ज्येष्ठा च रौद्री च कालीकलविकारिणी ।\n\nतथा बलविकारणी बलप्रमथिनी * * ? ।। ३६ ।।\n\nप्. ११४८)\n\n* * * * * * *? वेदितव्याः प्रयत्नतः \n।\n\nअतोर्ध्वं ईश्वरं तत्वं वेदितव्यं समाहितः ।। ३७ ।।\n\nअनन्तेशश्च सूक्ष्मश्च तथा चैव शिवोत्तमः ।\n\nएकनेत्रैकरुद्रश्च त्रिमूर्तिश्चानलद्युतिः ।। ३८ ।।\n\nश्रीकण्ठश्च शिखण्डी च * * * * * * * \n? ।\n* * ? न्तु प्रवक्ष्यामि रूपचतुष्टयं तथा ।। ३९ ।।\n\nधर्मज्ञानञ्च वैराग्यमैश्वर्यञ्च चतुष्टयम् ।\n\nअत ऊर्ध्वन्तु देवेशि शक्तयस्त्रीणि कीर्तिताः ।। ४० ।।\n\nवामाज्ज्येष्ठा च रौद्री च शक्तयस्त्रीणि कीर्तिताः ।\n\nपशोर्योजनविशेष उद्धारे च प्रकीर्तिताः ।। ४१ ।।\n\nप्. ११४९)\n\nअतो ज्ञानक्रियाशक्तिः वेदितव्याः प्रयत्नतः ।\n\nउपरिष्टात्तु द्वे विद्ये वेदितव्याः प्रयत्नतः ।। ४२ ।।\n\nतेजीशश्च ध्रुवीशश्च वेदितव्यः * * * * ? ।\n* * * * * * * * * ? \nज्ञानसमन्विताः ।। ४३ ।।\n\nतत्पदं परमं प्रोक्तं तथ्यमेतन्न संशयः ।\n\nएतेषामुपरिष्टात्तु पुनश्च प्रणवस्मृतः ।। ४४ ।।\n\nब्रह्मविष्णुप्रतोदञ्च मनवं परिकीर्तितम् ।\n\nएतेषामुपरिष्टात्तु सौम्यं रू अनुपूर्वशः ।। ४५ ।।\n\nअत ऊर्ध्वं ध्रुवं प्रोक्तं कथितं तव शोभने ।\n\nध्रुवञ्चैवोपरिष्टात्तु रुद्रैकादशकं पुनः ।। ४६ ।।\n\nप्. ११५०)\n\nब्रह्मदर्कोदण्डिमुण्डि सौरभे *? ज्ञ जृंभितम् ।\n\nगुलके संस्थिता ह्येते वेदितव्याः प्रयत्नतः ।। ४७ ।।\n\nतृतीयन्तु पुनर्वक्ष्ये निरञ्जनमतः परम् ।\n\nइच्छाशक्ति ततोर्ध्वे तु ऊर्ध्वं प्रीत्यादयस्मृताः ।। ४८ ।।\n\nप्रीति प्रमुदिताश्चैव प्रणीतस्सुखदुःखिनः ।\n\nकथितं ते समासेन अष्टौ ते भुवनेश्वराः ।। ४९ ।।\n\nततस्तु समयः क्षुद्रः प्रभवाद्याः प्रकीर्तिताः ।\n\nपरतोऽन्यघनो नाम रुद्रोङ्कारमतः परम् ।। ५० ।।\n\n* * * * * * * * * * * \n? वस्थितः ।\nपरिवार्योऽष्टभेदेन मध्ये नादस्तु संस्थितः ।। ५१ ।।\n\nप्. ११५१)\n\nकर्णिकास्थस्थितस्तत्र चतस्रो योगभक्तयः ।\n\nनिवृत्तिश्च प्रतिष्ठा च विद्याशान्तिस्तथैव च ।। ५२ ।।\n\nउपरिष्टात्स्थितं नादं निरालंबो ततोपरि ।\n\nकस्मिन् * * *? द्ध ज्ञेयं सर्वं व्याप्य व्यवस्थितम् ।। ६३ ।।\n\nअतः सुषुम्ना विज्ञेया सर्वाध्वानसमाप्तये ।\n\nततो ब्रह्मबिले लीना पद्मसूत्रनिभा स्थिता ।। ५४ ।।\n\nध्यातव्यो योगिभिर्नित्यं तुषारकण धूसरः ।\n\nअतो * * * * * * ? निरालंबो ततोपरि ।। ५५ ।।\n\nतस्मिन्युक्तस्समुच्चेन न पुनः पशुतां व्रजेत् ।\n\nतस्मिन् युक्तो यदाह्यात्मा तत्तुल्यसमतां व्रजेत् ।। ५६ ।।\n\nप्. ११५२)\n\nप्रक्रियासूत्रमेतत्तु कथितन्तु यथाक्रमम् ।। ५६ १/२ ।।\n\nइति निश्वासकारिकायां दीक्षोत्तरे प्रकरणे एकोनविंशतिः पटलः ।\n\n।। समाप्तोऽयं संहिता इति ।।\n\nइदं पञ्चसूत्रोज्वलं समुदायेन द्वादशसाहस्रिकं समाप्तं \n\nनिश्वासकारिकाख्यं तन्त्रम् ।।\n\nओं नमो नमः । ओं हुं नमः । ओं हं स । ओं परमशिवेन लिखितम् \n\nनिश्वासकारिकाख्यं तन्त्रम् । ओं हरिः ओं । ओं शिव शिव शिव ।"
    }
]