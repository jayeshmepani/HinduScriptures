[
  {
    "chapter": 1,
    "verse": 1,
    "text": "मूर्तित्वे परिकल्पितः शशभृतो वर्त्मापुनर्जन्मनामात्मेत्यात्मविदां क्रतुश्च यजतां भर्तामरज्योतिषाम् ।\n\nलोकानां प्रलयोद्भवस्थितिविभुश्चानेकधा यः श्रुतौ वाचं नः स ददात्वनेककिरणस्त्रैलोक्यदीपो रविः ॥ १ ॥"
  },
  {
    "chapter": 1,
    "verse": 2,
    "text": "भूयोभिः पटुबुद्धिभिः पटुधियां होराफलज्ञप्तये शब्दन्यायसमन्वितेषु बहुशः शास्त्रेषु दृष्टेष्वपि ।\n\nहोरातन्त्रमहार्णवप्रतरणे भग्नोद्यमानाम् अहं स्वल्पं वृत्तविचित्रमर्थबहुलं शास्त्रप्लवं प्रारभे ॥ २॥"
  },
  {
    "chapter": 1,
    "verse": 3,
    "text": "होरेत्यहोरात्रविकल्पम् एके वाञ्छन्ति पूर्वापरवर्णलोपात् ।\n\nकर्माजितं पूर्वभवे सद् आदि यत्तस्य पङ्क्तिं समभिव्यनक्ति ॥ ३॥"
  },
  {
    "chapter": 1,
    "verse": 4,
    "text": "कालाङ्गानि वराङ्गमाननमुरो हृत्क्रोडवासो भृतो बस्तिर्व्यञ्जनमूरुजानुयुगले जङ्घे ततोऽङ्घ्रिद्वयम् ।\n\nमेषाश्विप्रथमा नवऋक्षचरणाश्चक्रस्थिता राशयो राशिक्षेत्रगृहऋक्षभानि भवनं चैकार्थसम्प्रत्ययाः ॥ ४ ॥"
  },
  {
    "chapter": 1,
    "verse": 5,
    "text": "मत्स्यौ घटी नृमिथुनं सगदं सवीणं चापी नरोऽश्वजघनो मकरो मृगास्यः ।\n\nतौली ससस्यदहना प्लवगा च कन्या शेषाः स्वनामसदृशाः स्वचराश्च सर्वे ॥ ५॥"
  },
  {
    "chapter": 1,
    "verse": 6,
    "text": "क्षितिज सित ज्ञ चन्द्ररवि सौम्य सितावनिजाः सुरगुरुमन्दसौरिगुरवश्च गृहांशकपाः ।\n\nअजमृगतौलिचन्द्रभवनादि नवांश विधिर्भवन समांशकाधिपतयः स्वगृहात् क्रमशः ॥ ६॥"
  },
  {
    "chapter": 1,
    "verse": 7,
    "text": "कुजरविजगुरुज्ञशुक्रभागाः पवनसमीरणकौर्पिजूकलेयाः ।\n\nअयुजियुजितुभेविपर्ययस्थः शसिभवनालिझषान्तम् ऋक्षसंधिः ॥ ७ ॥"
  },
  {
    "chapter": 1,
    "verse": 8,
    "text": "क्रियतावुरिजितुमकुलीरलेयपाथोनजूक-कौर्प्याख्याः ।"
  },
  {
    "chapter": 1,
    "verse": 9,
    "text": "द्रेष्काणहोरानवभागसंज्ञास् त्रिंशांशकद्वादशसंज्ञिताश्च ।\n\nक्षेत्रं च यद्यस्य स तस्य वर्गो होरेति लग्नं भवनस्य चार्धम् ॥ ९॥"
  },
  {
    "chapter": 1,
    "verse": 10,
    "text": "गोऽजाश्वि कर्कि मिथुनाः समृगा निशाख्याः पृष्ठोदया विमिथुनाः कथितास्तैव ।\n\nशीर्षोदयादिनबलाश्च भवन्ति शेषा लग्नं समेत्युभयतः पृथुरोम युग्मम् ॥ १० ॥"
  },
  {
    "chapter": 1,
    "verse": 11,
    "text": "क्रूरः सौम्यः पुरुषवनिते ते चराग द्वि देहाः प्रागादीशाः क्रियवृषनृयुक्कर्कटाः स त्रिकोणाः ।\n\nमार्तण्डेन्द्वोरयुजि समभे चन्द्र भान्वोश्च होरे द्रेष्काणाः स्युः स्व भवन सुत त्रित्रिकोणाधिपानाम् ॥ ११ ॥"
  },
  {
    "chapter": 1,
    "verse": 12,
    "text": "केचित् तु होरां प्रथमां भपस्य वाञ्छन्ति लाभाधिपतेर्द्वितीयाम् ।\n\nद्रेष्काण संज्ञाम् अपि वर्णयन्ति स्वद्वादशैकादशराशिपानाम् ॥ १२॥"
  },
  {
    "chapter": 1,
    "verse": 13,
    "text": "अजवृषभमृगाङ्गनाकुलीराझषवणिजा च दिवाकरादि तुङ्गाः ।\n\nदश शिखि मनु युक् तिथि ईन्द्रियांशैस् त्रिनवकविंशतिभिश्च ते अस्तनीचाः ॥ १३ ॥"
  },
  {
    "chapter": 1,
    "verse": 14,
    "text": "वर्गोत्तमाश्चरगृहादिषु पूर्वमध्यपर्यन्ततः शुभफला नवभागसंज्ञाः ।\n\nसिंहो वृषप्रथमषष्ठहयाङ्गतौलिकुम्भास् त्रिकोणभवनानि भवन्ति सूर्यात् ॥ १४ ॥"
  },
  {
    "chapter": 1,
    "verse": 15,
    "text": "होरादयस्तनुकुटुम्बसहोत्थबन्धुपुत्रारिपत्नी-मरणानि शुभास्पदायाः ।\n\nरिःफाख्यम् इत्युपचयान्यरिकर्मलाभदुश्चिक्य-संज्ञितगृहाणि न नित्यम् एके ॥ १५॥"
  },
  {
    "chapter": 1,
    "verse": 16,
    "text": "कल्पस्वविक्रमगृहप्रतिभाक्षतानि चित्तोत्थरन्ध्रगुरुमानभवव्ययानि ।\n\nलग्नाच्चतुर्थ निधने चतुरस्र संज्ञे द्यूनं च सप्तम गृहं दशमऋक्षम् आज्ञा ॥ १६॥"
  },
  {
    "chapter": 1,
    "verse": 17,
    "text": "कण्टककेन्द्रचतुष्टयसंज्ञाः सप्तमलग्नचतुर्थखभानाम् ।\n\nतेषु यथाभिहितेषु बलाढ्याः कीट नरांबु चराः पशवश्च ॥ १७ ॥"
  },
  {
    "chapter": 1,
    "verse": 18,
    "text": "केन्द्रात् परं पणफरं परतस्तु सर्वमापोक्लिमं हिबुकम् अम्बुसुखं च वेश्म ।\n\nजामित्रम् अस्त भवनं त्रिकोणं मेषूरणं दशमम् अत्र च कर्म विद्यात् ॥ १८ ॥"
  },
  {
    "chapter": 1,
    "verse": 19,
    "text": "होरा स्वामिगुरुज्ञवीक्षितयुता नान्यैश्च वीर्योत्कटा केन्द्रस्था द्विपदादयोऽह्निनिशिच प्राप्ते च संध्याद्वये ।\n\nपूर्वार्धे विषयादयः कृत गुणा मानं प्रतीपं च तद्दुश्चिक्यं सहजं तपश्च नवमं त्र्याद्यां त्रिकोणं च तत् ॥ १९॥"
  },
  {
    "chapter": 1,
    "verse": 20,
    "text": "रक्तः श्वेतः शुक तनु निभः पाटलो धूम्र पांडुश्चित्रः कृष्णः कनक सदृशः पिङ्गलः कर्बुरश्च ।\n\nबभ्रुः स्वच्छः प्रथम भवनाद्येषु वर्णाः प्लवत्वं स्वाम्याशाख्यं दिन करयुताद् भाद् द्वितीयं च वेशिः ॥ २०॥"
  },
  {
    "chapter": 2,
    "verse": 1,
    "text": "कालात्मादिनकृन् मनस्तुहिनगुः सत्वं कुजो ज्ञो वचो जीवो ज्ञानसुखे सितश्च मदनो दुःखं दिनेशात्मजः ।\n\nराजानौ रविशीतगू क्षितसुतो नेता कुमारो बुधः सूरिर्दानव पूजितश्च सचिवौ प्रेष्यः सहस्रांशुजः ॥ १ ॥"
  },
  {
    "chapter": 2,
    "verse": 2,
    "text": "हेलिः सूर्यश्चन्द्रमाः शीतरश्मिर्हेम्नो विज् ज्ञो बोधनश्चेन्दु पुत्रः ।\n\nआरो वक्रः क्रूरदृक् चावनेयः कोणो मन्दः सूर्य पुत्रोऽसितश्च ॥ २॥"
  },
  {
    "chapter": 2,
    "verse": 3,
    "text": "जीवोऽङ्गिराः सुर गुरुर्वचसांपतीज्यः शुक्रो भृगुर्भृगुसुतः सितास्फुजिच्च ।\n\nराहुस्तमोऽगुरसुरश्च शिखीति केतुः पर्यायम् अन्यम् उपलभ्य वदेच्च लोकात् ॥ ३॥"
  },
  {
    "chapter": 2,
    "verse": 4,
    "text": "रक्त श्यामो भास्करो गौरेन्दुर्नात्युच्चाङ्गो रक्त गौरश्च वक्रः ।\n\nदूर्वा श्यामो ज्ञो गुरुर्गौरगात्रः श्यामः शुक्रो भास्करिः कृष्णदेहः ॥ ४ ॥"
  },
  {
    "chapter": 2,
    "verse": 5,
    "text": "वर्णास्ताम्र सितातिरक्त हरित व्यापीत चित्रासिता ।\n\nवह्न्यम्ब्वग्निजकेशवेन्द्रशचिकाः सूर्यादिनाथाः क्रमात् ।\n\nप्रागाद्यारविशुक्रलोहिततमःसौरेन्दुवित्सूरयः क्षीणेन्द्वर्कमहीसुतार्कतनयाः पापा बुधस्तैर्युतः ॥ ५॥"
  },
  {
    "chapter": 2,
    "verse": 6,
    "text": "बुधसूर्यसुतौनपुंसकाखौ शशिशुक्रौ युवती नराश्च शेषाः ।\n\nशिखिभूखपयोमरुद्गणानां वशिनो भूमि सुतादयः क्रमेण ॥ ६॥"
  },
  {
    "chapter": 2,
    "verse": 7,
    "text": "विप्रादितः शुक्रगुरू कुजार्कौ शशी बुधश्चेत्यसितान्त्यजानाम् ।\n\nचन्द्रार्क जीवा ज्ञ सितौ कुजार्की यथा क्रमं सत्वरजस्तमांसि ॥ ७॥"
  },
  {
    "chapter": 2,
    "verse": 8,
    "text": "मधु पिङ्गलदृक् चतुरस्र तनुः पित्त प्रकृतिः सविताल्प कचः ।\n\nतनु वृत्त तनुर्बहु वात कफः प्राज्ञश्च शशी मृदु वाक् शुभदृक् ॥ ८॥"
  },
  {
    "chapter": 2,
    "verse": 9,
    "text": "क्रूरदृक् तरुणमूर्तिरुदारः पैत्तिकः सुचपलः कृशमध्यः ।\n\nश्लिष्टवाक् सततहास्यरुचिर्ज्ञः पित्तमारुतकफप्रकृतिश्च ॥ ९॥"
  },
  {
    "chapter": 2,
    "verse": 10,
    "text": "बृहत्तनुः पिङ्गल मूर्धजेक्षणो बृहस्पतिः श्रेष्ठ मतिः कफात्मकः ।\n\nभृगुः सुखी कान्त वपुः सुलोचनः कफानिलात्मासित वक्र मूर्धजः ॥ १० ॥"
  },
  {
    "chapter": 2,
    "verse": 11,
    "text": "मन्दोऽलसः कपिलदृक् कृशदीर्घ गात्रः स्थूलद्विजः परुषरोम कचोऽनिलात्मा ।\n\nस्नाय्वस्थ्यसृक् त्वग् अथ शुक्र वसे च मज्जा मन्दार्क चन्द्र बुध शुक्र सुरेज्य भौमाः ॥ ११॥"
  },
  {
    "chapter": 2,
    "verse": 12,
    "text": "देवाम्ब्वग्निविहारकोशशयनक्षित्युत्करेशाः क्रमात् ।\n\nवस्त्रं स्थूलम् अभुक्तम् अग्निकहतं मध्यं दृढं स्फाटितम् ।\n\n\nताम्रं स्यान् मणिहेमयुक्तिरजतान्यर्काच्च मुक्तायसी ।\n\nद्रेष्काणैः शिशिरादयः शशुरुचज्ञग्वादिषूद्यत्सुवा ॥ १२ ॥"
  },
  {
    "chapter": 2,
    "verse": 13,
    "text": "त्रिदशत्रिकोणचतुरस्रसप्तमान्यवलोकयन्ति चरणाभिवृद्धितः ।\n\nरविजामरेज्यरुधिराः परे च ये क्रमशो भवन्ति किल वीक्षणे अधिकाः ॥ १३॥"
  },
  {
    "chapter": 2,
    "verse": 14,
    "text": "अयनक्षणवासरऋतवो मासोऽर्धं च समाश्च भास्करात् ।\n\nकटुक लवण तिक्त मिश्रिता मधुराम्लौ च कषायेत्यपि ॥ १४॥"
  },
  {
    "chapter": 2,
    "verse": 15,
    "text": "जीवो जीवबुधौ सितेन्दुतनयौ व्यर्का विभौमाः क्रमाद् वीन्द्वर्का विकुजेन्द्विनाश्च सुहृदः केषांचिद् एवं मतम् ।\n\nसत्योक्ते सुहृदस्त्रिकोणभवनात् स्वात् स्वान्त्यधीधर्मपाः स्वोच्चायुःसुखपाः स्वलक्षण विधेर्नान्यैर्विरोधाद् इति ॥ १५॥"
  },
  {
    "chapter": 2,
    "verse": 16,
    "text": "शत्रू मन्द सितौ समश्च शशिजो मित्राणि शेषारवेस्-तीक्ष्णांशुर्हिमरश्मिजश्च सुहृदौ शेषाः समाः शीतगोः ।\n\nजीवेन्दूष्ण कराः कुजस्य सुहृदो ज्ञोऽरिः सितार्की समौ मित्रे सूर्य सितौ बुधस्य हिमगुः शत्रुः समाश्चापरे ॥ १६ ॥"
  },
  {
    "chapter": 2,
    "verse": 17,
    "text": "सूरेः सौम्यसितावरी रविसुतो मध्योऽपरे त्वन्यथा सौम्यार्की सुहृदौ समौ कुजगुरू शुक्रस्य शेषावरी ।\n\nशुक्रज्ञौ सुहृदौ समः सुरगुरुः सौरस्य चान्ये अरयो ये प्रोक्ताः स्वत्रिकोणभादिषु पुनस्ते अमी मया कीर्तिताः ॥ १७॥"
  },
  {
    "chapter": 2,
    "verse": 18,
    "text": "अन्योन्यस्यधनव्ययायसहजव्यापारबन्धु-स्थितास्तत् काले सुहृदः स्वतुङ्गभवने अप्येके अरयस्त्वन्यथा ।\n\nद्व्येकानुक्तभपान् सुहृत्समरिपून् संचिन्त्यनैसर्गिकांस्तत् काले च पुनस्तु तान् अधिसुहृन् मित्रादिभिः कल्पयेत् ॥ १८ ॥"
  },
  {
    "chapter": 2,
    "verse": 19,
    "text": "स्वोच्चसुहृत्स्वत्रिकोणनवांशैः स्थानबलं स्वगृहोपगतैश्च ।\n\nदिक्षु बुधाङ्गिरसौ रविभौमौ सूर्यसुतः सितशीतकरौ च ॥ १९॥"
  },
  {
    "chapter": 2,
    "verse": 20,
    "text": "उदग् अयने रवि शीत मयूखौ वक्र समागमगाः परिशेषाः ।\n\nविपुल करा युधि चोत्तर संस्थाश्चेष्टित वीर्ययुता परिकल्प्याः ॥ २०॥"
  },
  {
    "chapter": 2,
    "verse": 21,
    "text": "निशि शशिकुजसौराः सर्वदा ज्ञोऽह्नि चान्ये ।\n\nबहुलसितगताः स्युः क्रूरसौम्याः क्रमेण ।\n\n\nद्व्ययनदिवसहोरामासपैः काल वीर्यं शरु बु गु शु च साद्या वृद्धितो वीर्यवन्तः ॥ २१॥"
  },
  {
    "chapter": 3,
    "verse": 1,
    "text": "क्रूरग्रहैः सुबलिभिर्विबलैश्च सौम्यैः क्लीबे चतुष्टयगते तदवेक्षणाद् वा ।\n\nचन्द्रोपग द्वि रस भाग स मानरूपं सत्वं वदेद् यदि भवेत् स वियोनि संज्ञः ॥ १॥"
  },
  {
    "chapter": 3,
    "verse": 2,
    "text": "पापा बलिनः स्व भागगाः पारक्ये विबलाश्च शोभनाः ।\n\nलग्नं च वियोनि संज्ञकं दृष्ट्वात्रापि वियोनिम् आदिशेत् ॥ २॥"
  },
  {
    "chapter": 3,
    "verse": 3,
    "text": "क्रियः शिरो वक्रगले वृषोऽन्ये पादांशकं पृष्ठम् उरोऽथ पार्श्वे ।\n\nकुक्षिस्त्वपानाङ्घ्र्याथ मेढ्रमुष्कौ स्फिक् पुच्छम् इत्याह चतुष्पदाङ्गे ॥ ३॥"
  },
  {
    "chapter": 3,
    "verse": 4,
    "text": "लग्नांशकाद् ग्रहयोगेक्षणाद् वा वर्णान् वदेद् बलयुक्ताद्वियोनौ ।\n\nदृष्ट्या स मानान् प्रवदेत् स्व संख्ययारेखां वदेत् स्मर संस्थैश्च पृष्ठे ॥ ४ ॥"
  },
  {
    "chapter": 3,
    "verse": 5,
    "text": "खगे दृकाणे बलसंयुतेन वा ग्रहेणयुक्ते चरभांशकोदये ।\n\nबुधांशके वा विहगाः स्थलांबुजाः शनैश्चरेन्द्वीक्षणयोग संभवाः ॥ ५॥"
  },
  {
    "chapter": 3,
    "verse": 6,
    "text": "होरेन्दुसूरिरविभिर्विबलैस्तरूणां तोये स्थले तरुभवांशकृतः प्रभेदः ।\n\nलग्नाद् ग्रहः स्थलजलऋक्षपतिस्तु यावांस्तावन्तैव तरवः स्थल तोय जाताः ॥ ६॥"
  },
  {
    "chapter": 3,
    "verse": 7,
    "text": "अन्तः साराञ् जनयति रविर्दुर्भगान् सूर्य सूनुः क्षीरोपेतांस्तुहिन किरणः कण्टकाढ्यांश्च भौमः ।\n\nवाग् ईश ज्ञौ स फल विफलान् पुष्प वृक्षांश्च शुक्रः स्निग्धान् इन्दुः कटुक विटपान् भूमि पुत्रश्च भूयः ॥ ७ ॥"
  },
  {
    "chapter": 3,
    "verse": 8,
    "text": "शुभोऽशुभऋक्षे रुचिरं कुभूमिजं करोति वृक्षं विपरीतम् अन्यथा परांशके यावति विच्युतः स्वकाद् भवन्ति तुल्यास्तरवस्तथा विधाः ॥ ८ ॥"
  },
  {
    "chapter": 4,
    "verse": 1,
    "text": "कुजेन्दु हेतुः प्रतिमासम् आर्तवं गते तु पीडर्क्षम् अनुष्णदिधितौ ।\n\nअतोऽन्यथास्थे शुभपुंग्रहेक्षिते नरेण संयोगम् उपैति कामिनी ॥ १॥"
  },
  {
    "chapter": 4,
    "verse": 2,
    "text": "यथास्तराशिर्मिथुनं समेति तथैव वाच्यो मिथुन प्रयोगः ।\n\nअसद्ग्रहालोकितसंयुते अस्ते सरोष इष्टैः स विलास हासः ॥ २॥"
  },
  {
    "chapter": 4,
    "verse": 3,
    "text": "रवीन्दु शुक्रावनिजैः स्वभागगैर्गुरौ त्रिकोणोदय संस्थितेऽपि वा ।\n\nभवत्यपत्यं हि विबीजिनाम् इमे करा हिमांशोर्विदृशाम् इवाफलाः ॥ ३॥"
  },
  {
    "chapter": 4,
    "verse": 4,
    "text": "दिवाकरेन्द्वोः स्मरगौ कुजार्कजौ गदप्रदा पुद्गलयोषितोस्तदा ।\n\nव्यय स्वगौ मृत्युकरौ युतौ तथा तदेकदृष्ट्या मरणाय कल्पितौ ॥ ४ ॥"
  },
  {
    "chapter": 4,
    "verse": 5,
    "text": "दिवार्क शुक्रौ पितृमातृसंज्ञितौ शनैश्चरेन्दू निशि तद्विपर्ययात् ।\n\nपितृव्य मातृ स्वसृ संज्ञितौ च तावथौजयुग्मऋक्ष गतौ तयोः शुभौ ॥ ५॥"
  },
  {
    "chapter": 4,
    "verse": 6,
    "text": "अभिलषद्भिरुदयऋक्षम् असद्भिर्मरणम् एति शुभदृष्टिम् अयाते ।\n\nउदयराशिसहिते च यमे स्त्री विगलितोडु पति भू सुतदृष्टे ॥ ६ ॥"
  },
  {
    "chapter": 4,
    "verse": 7,
    "text": "पापद्वय मध्य संस्थितौ लग्नेन्दू न च सौम्य वीक्षितौ ।\n\nयुगपत् पृथग् एव वा वदेन् नारी गर्भयुता विपद्यते ॥ ७ ॥"
  },
  {
    "chapter": 4,
    "verse": 8,
    "text": "क्रूरे शशिनश्चतुर्थगे लग्नाद् वा निधनाश्रिते कुजे ।\n\nबन्ध्वन्त्यगयोः कुजार्कयोः क्षीणेन्दौ निधनाय पूर्ववत् ॥ ८ ॥"
  },
  {
    "chapter": 4,
    "verse": 9,
    "text": "उदयास्तगयोः कुजार्कयोर्निधनं शस्त्रकृतं वदेत् तथा ।\n\nमासाधिपतौ निपीडिते तत् काले स्रवणं समादिशेत् ॥ ९ ॥"
  },
  {
    "chapter": 4,
    "verse": 10,
    "text": "शशाङ्कलग्नोपगतैः शुभग्रहैस्त्रिकोण जायार्थ सुखास्पद स्थितैः ।\n\nतृतीय लाभऋक्ष गतैश्च पापकैः सुखी तु गर्भो रविणा निरीक्षितः ॥ १०॥"
  },
  {
    "chapter": 4,
    "verse": 11,
    "text": "ओजऋक्षे पुरुषांशकेषु बलिभिर्लग्नार्क गुर्विन्दुभिः पुंजन्म प्रवदेत् समांशक गतैर्युग्मेषु तैर्योषितः ।\n\nगुर्वर्कौ विषमे नरं शशि सितौ वक्रश्च युग्मे स्त्रियं ।\n\n\nद्व्यङ्गस्था बुध वीक्षणाच्च यमलौ कुर्वन्ति पक्षे स्वके ॥ ११॥"
  },
  {
    "chapter": 4,
    "verse": 12,
    "text": "विहाय लग्नं विषमऋक्ष संस्थः सौरोऽपि पुंजन्म करो विलग्नात् ।\n\nप्रोक्त ग्रहाणाम् अवलोक्य वीर्यं वाच्यः प्रसूतौ पुरुषोऽङ्गना वा ॥ १२॥"
  },
  {
    "chapter": 4,
    "verse": 13,
    "text": "अन्योन्यं यदि पश्यतः शशि रवी यद्यर्कि सौम्यावपि वक्रो वा समगं दिनेशम् असमे चन्द्रोदयौ चेत् स्थितौ ।\n\nयुग्मौजऋक्ष गतावपीन्दु शशिजौ भूम्यात्मजेनेक्षितौ पुम्भावे सित लग्न शीत किरणाः षट् क्लीबयोगाः स्मृताः ॥ १३॥"
  },
  {
    "chapter": 4,
    "verse": 14,
    "text": "युग्मे चन्द्र सितौ तथौज भवने स्युर्ज्ञार जीवोदया लग्नेन्दू नृ निरीक्षितौ च समगौ युग्मेषु वा प्राणिनः ।\n\nकुर्युर्ते मिथुनं ग्रहोदय गतान् द्व्यङ्गांशकान् पश्यति स्वांशे ज्ञे त्रितयं ज्ञगांशक वशाद् युग्मं त्वमिश्रैः समम् ॥ १४॥"
  },
  {
    "chapter": 4,
    "verse": 15,
    "text": "धनुर्धरस्यान्त्यगते विलग्ने ग्रहैस्तदंशोपगतैर्बलिष्ठैः ।\n\nज्ञेनार्किणा वीर्ययुतेनदृष्टैः सन्ति प्रभूतापि कोश संस्थाः ॥ १५॥"
  },
  {
    "chapter": 4,
    "verse": 16,
    "text": "कललघनाङ्कुरास्थिचर्माङ्गजचेतनताः सितकुजजीवसूर्यचन्द्रार्किबुधाः परतः ।\n\nउदयपचन्द्रसूर्यनाथाः क्रमशो गदिता भवन्ति शुभाशुभं च मासाधिपतेः सदृशम् ॥ १६॥"
  },
  {
    "chapter": 4,
    "verse": 17,
    "text": "त्रिकोणगे ज्ञे विबलैस्तथा परैर्मुखाङ्घ्रिहस्तैर्द्विगुणस्तदा भवेत् ।\n\nअवाग् गवीन्दावशुभैर्भ संधिगैः शुभेक्षितश्चेत् कुरुते गिरं चिरात् ॥ १७॥"
  },
  {
    "chapter": 4,
    "verse": 18,
    "text": "सौम्यऋक्षांशे रविजरुधिरौ चेत् सदन्तोऽत्र जातः कुब्जः स्वऋक्षे शशिनि तनुगे मन्दमाहेयदृष्टे ।\n\nपङ्गुर्मीने यमशशिकुजैर्वीक्षिते लग्नसंस्थे संधौ पापे शशिनि च जडः स्यान् न चेत् सौम्यदृष्टः ॥ १८॥"
  },
  {
    "chapter": 4,
    "verse": 19,
    "text": "सौरशशाङ्कदिवाकरदृष्टे वामनको मकरान्त्यविलग्ने ।\n\nधी नवमोदयगैश्च दृकाणैः पापयुतैरभुजाङ्घ्रि शिराः स्यात् ॥ १९॥"
  },
  {
    "chapter": 4,
    "verse": 20,
    "text": "रविशशियुते सिंहे लग्ने कुजार्किनिरीक्षिते नयनरहितः सौम्यासौम्यैः स बुद्बुद लोचनः ।\n\nव्यय गृह गतश्चन्द्रो वामं हिनस्त्यपरं रविर्न शुभ गदिता योगा याप्या भवन्ति शुभेक्षिताः ॥ २०॥"
  },
  {
    "chapter": 4,
    "verse": 21,
    "text": "तत्कालमिन्दुसहितो द्विरसांशको यस् तत्तुल्यराशिसहिते पुरतः शशाङ्के ।\n\nयावान् उदेति दिनरात्रि स मान भागस्तावद् गते दिन निशोः प्रवदन्ति जन्म ॥ २१॥"
  },
  {
    "chapter": 4,
    "verse": 22,
    "text": "उदयति मृदुभांशे सप्तमस्थे च मन्दे यदि भवति निषेकः सूतिरब्दत्रयेण ।\n\nशशिनि तु विधिरेष द्वादशे अब्दे प्रकुर्यान् निगदितम् इह चिन्त्यं सूति काले अपि युक्त्या ॥ २२॥"
  },
  {
    "chapter": 5,
    "verse": 1,
    "text": "पितुर्जातः परोक्षस्य लग्नम् इन्दावपश्यति ।\n\nविदेशस्थस्य चर भे मध्याद् भ्रष्टे दिवा करे ॥ १॥"
  },
  {
    "chapter": 5,
    "verse": 2,
    "text": "उदयस्थेऽपि वा मन्दे कुजे वास्तं समागते स्थिते वान्तः क्षपानाथे शशाङ्कसुतशुक्रयोः ॥ २॥"
  },
  {
    "chapter": 5,
    "verse": 3,
    "text": "शशाङ्के पाप लग्ने वा वृश्चिकेश त्रि भागगे ।\n\nशुभैः स्वाय स्थितैर्जातः सर्पस्तद्वेष्टितोऽपि वा ॥ ३॥"
  },
  {
    "chapter": 5,
    "verse": 4,
    "text": "चतुष्पाद गते भानौ शेषैर्वीर्यसमन्वितैः ।\n\nद्वि तनुस्थैश्च यमलौ भवतः कोश वेष्टितौ ॥ ४॥"
  },
  {
    "chapter": 5,
    "verse": 5,
    "text": "छागे सिंहे वृषे लग्ने तत्स्थे सौरे अथ वा कुजे ।\n\nराश्यंशसदृशे गात्रे जायते नालवेष्टितः ॥ ५॥"
  },
  {
    "chapter": 5,
    "verse": 6,
    "text": "न लग्नम् इन्दुं च गुरुर्निरीक्षते न वा शशाङ्कं रविणा समागतम् ।\n\nस पापकोऽर्केणयुतोऽथ वा शशी परेण जातं प्रवदन्ति निश्चयात् ॥ ६॥"
  },
  {
    "chapter": 5,
    "verse": 7,
    "text": "क्रूरऋक्ष गतावशोभनौ सूर्याद् द्यूननवात्मजस्थितौ ।\n\nबद्धस्तु पिता विदेशगः स्वे वा राशिवशाद् अथो पथि ॥ ७॥"
  },
  {
    "chapter": 5,
    "verse": 8,
    "text": "पूर्णे शशिनि स्वराशिगे सौम्ये लग्नगते शुभे सुखे ।\n\nलग्ने जलजे अस्तगे अपि वा चन्द्रे पोतगता प्रसूयते ॥ ८॥"
  },
  {
    "chapter": 5,
    "verse": 9,
    "text": "आप्योदयम् आप्यगः शशी सम्पूर्णः समवेक्षते अथ वा ।\n\nमेषूरण बन्धु लग्नगः स्यात् सूतिः सलिले न संशयः ॥ ९॥"
  },
  {
    "chapter": 5,
    "verse": 10,
    "text": "उदयोडुपयोर्व्ययस्थिते गुप्त्यां पापनिरीक्षिते यमे ।\n\nअलिकर्कियुते विलग्नगे सौरे शीत करेक्षिते वटे ॥ १०॥"
  },
  {
    "chapter": 5,
    "verse": 11,
    "text": "मन्दे अब्जगते विलग्नगे बुधसूर्येन्दुनिरीक्षिते क्रमात् ।\n\nक्रीडाभवने सुरालये सोखरभूमिषु च प्रसूयते ॥ ११॥"
  },
  {
    "chapter": 5,
    "verse": 12,
    "text": "नृलग्नगं प्रेक्ष्य कुजः श्मशाने रम्ये सितेन्दू गुरुरग्निहोत्रे ।\n\nरविर्नरेन्द्रामरगोकुलेषु शिल्पालये ज्ञः प्रसवं करोति ॥ १२ ॥"
  },
  {
    "chapter": 5,
    "verse": 13,
    "text": "राश्यंशसमानगोचरे मार्गे जन्म चरे स्थिरे गृहे ।\n\nस्वऋक्षांशगते स्वमन्दिरे बलयोगात् फलम् अंशकऋक्षयोः ॥ १३॥"
  },
  {
    "chapter": 5,
    "verse": 14,
    "text": "आरार्कजयोस्त्रिकोणगे चन्द्रे अस्ते च विसृज्यते अंबया ।\n\nदृष्टे अमरराज मन्त्रिणा दीर्घायुः सुख भाक् च स स्मृतः ॥ १४॥"
  },
  {
    "chapter": 5,
    "verse": 15,
    "text": "पापेक्षिते तुहिनगावुदये कुजे अस्ते त्यक्तो विनश्यति कुजार्कजयोस्तथाये ।\n\nसौम्ये अपि पश्यति तथा विधहस्तम् एति सौम्येतरेषु परहस्तगतोऽप्यनायुः ॥ १५॥"
  },
  {
    "chapter": 5,
    "verse": 16,
    "text": "पितृमातृगृहेषु तद्बलात् तरुशालादिषु नीचगैः शुभैः ।\n\nयदि नैकगतैस्तु वीक्षितौ लग्नेन्दू विजने प्रसूयते ॥ १६ ॥"
  },
  {
    "chapter": 5,
    "verse": 17,
    "text": "मन्दऋक्षांशे शशिनि हिबुके मन्ददृष्टे अब्जगे वा ।\n\nतद् युक्ते वा तमसि शयने नीचसंस्थैश्च भूमौ ।\n\nयद् वद् राशिर्व्रजति हरिजं गर्भमोक्षस्तु तद्वत् पापैश्चन्द्रात् स्मरसुखगतैः क्लेशम् आहुर्जनन्याः ॥ १७॥"
  },
  {
    "chapter": 5,
    "verse": 18,
    "text": "स्नेहः शशाङ्काद् उदयाच्च वर्तिर्दीपोऽर्कयुक्तऋक्षवशाच्चराद्यः ।\n\nद्वारं च तद्वास्तुनि केन्द्रसंस्थैर्ज्ञेयं ग्रहैः वीर्यसमन्वितैर्वा ॥ १८॥"
  },
  {
    "chapter": 5,
    "verse": 19,
    "text": "जीर्णं संस्कृतम् अर्कजे क्षितिसुते दग्धं नवं शीतगौ काष्ठाढ्यं न दृढं रवौ शशिसुते तन्नैकशिल्प्युद्भवम् रम्यं ।\n\nचित्रयुतं नवं च भृगुजे जीवे दृढं मन्दिरं चक्रस्थैश्च यथोपदेशरचनां सामन्त पूर्वां वदेत् ॥ १९॥"
  },
  {
    "chapter": 5,
    "verse": 20,
    "text": "मेषकुलीरतुलालिघटैः प्रागुत्तरतो गुरुसौम्यगृहेषु ।\n\nपश्चिमतश्च वृषेण निवासो दक्षिणभागकरौ मृगसिंहौ ॥ २०॥"
  },
  {
    "chapter": 5,
    "verse": 21,
    "text": "प्राच्यादि गृहे क्रियादयो द्वौ द्वौ कोणगता द्वि मूर्तयः ।\n\nशय्यास्वपि वास्तुवद् वदेत् पादैः षट्त्रिनवान्त्यसंस्थितैः ॥ २१॥"
  },
  {
    "chapter": 5,
    "verse": 22,
    "text": "चन्द्र लग्नान्तर गतैर्ग्रहैः स्युरुपसूतिकाः ।\n\nबहिरन्तरचक्रार्द्धे दृश्यादृश्येऽन्यथा परैः ॥ २२॥"
  },
  {
    "chapter": 5,
    "verse": 23,
    "text": "लग्न नवांशप तुल्य तनुः स्याद् वीर्ययुतग्रहतुल्यवपुर्वा ।\n\nचन्द्रसमेतनवांशपवर्णः कादिविलग्नविभक्तभगात्रः ॥ २३॥"
  },
  {
    "chapter": 5,
    "verse": 24,
    "text": "कंदृक्श्रोत्रनसाकपोलहनवो वक्त्रं च होरादयस्ते कण्ठांसकबाहुपार्श्वहृदयक्रोडानि नाभिस्ततः ।\n\nबस्तिः शिश्नगुदे ततश्च वृषणावूरू ततो जानुनी ।\n\nजङ्घाङ्घ्रीत्युभयत्र वामम् उदितैर्द्रेष्काणभागैस्त्रिधा ॥ २४॥"
  },
  {
    "chapter": 5,
    "verse": 25,
    "text": "तस्मिन् पापयुतं व्रणे शुभयुते दृष्टे च लक्ष्मादिशेत् स्वऋक्षांशे स्थिरसंयुतेषु सहजः स्याद् अन्यथागन्तुकः ।\n\nमन्देश्मानिलजोऽग्निशस्त्रविषजो भौमे बुधे भूभवः सूर्ये काष्ठचतुष्पदेन हिमगौ शृङ्ग्यब्जजोऽन्यैः शुभम् ॥ २५॥"
  },
  {
    "chapter": 5,
    "verse": 26,
    "text": "समनुपतिता यस्मिन् भागे त्रयः सबुधा ग्रहा भवति नियमात् तस्यावाप्तिः शुभेष्वशुभेषु वा ।\n\nव्रणकृद् अशुभः षष्ठे देहे तनोर्भ समाश्रिते तिलकम् अशकृद् दृष्टः सौम्यैर्युतश्च स लक्ष्मवान् ॥ २६॥"
  },
  {
    "chapter": 6,
    "verse": 1,
    "text": "संध्यायां हिमदीधितिहोरा पापैर्भान्तगतैर्निधनाय ।\n\nप्रत्येकं शशिपापसमेतैः केन्द्रैर्वा स विनाशम् उपैति ॥ १॥"
  },
  {
    "chapter": 6,
    "verse": 2,
    "text": "चक्रस्य पूर्वापरभागगेषु क्रूरेषु सौम्येषु च कीटलग्ने ।\n\nक्षिप्रं विनाशं समुपैति जातः पापैर्विलग्नास्तमयाभितश्च ॥ २॥"
  },
  {
    "chapter": 6,
    "verse": 3,
    "text": "पापावुदयास्तगतौ क्रूरेणयुतश्च शशी ।\n\nदृष्टश्च शुभैर्न यदा मृत्युश्च भवेद् अचिरात् ॥ ३॥"
  },
  {
    "chapter": 6,
    "verse": 4,
    "text": "क्षीणे हिमगौ व्ययगे पापैरुदयाष्टमगैः ।\n\nकेन्द्रेषु शुभाश्च न चेत् क्षिप्रं निधनं प्रवदेत् ॥ ४॥"
  },
  {
    "chapter": 6,
    "verse": 5,
    "text": "क्रूरेण संयुतः शशी स्मरान्त्यमृत्युलग्नगः ।\n\nकण्टकाद् बहिः शुभैरवीक्षितश्च मृत्युदः ॥ ५ ॥"
  },
  {
    "chapter": 6,
    "verse": 6,
    "text": "शशिन्यरि विनाशगे निधनम् आशु पापेक्षिते शुभैरथ समाष्टकन्दलम् अतश्च मिश्रैः स्थितिः ।\n\nअसद्भिरवलोकिते बलिभिरत्र मासं शुभे कलत्रसहिते च पाप विजिते विलग्नाधिपे ॥ ६॥"
  },
  {
    "chapter": 6,
    "verse": 7,
    "text": "लग्ने क्षीणे शशिनि निधनं रन्ध्रकेन्द्रेषु पापैः पापान्तस्थे निधन हिबुक द्यून संस्थे च चन्द्रे एवं लग्ने भवति मदनच्छिद्रसंस्थैश्च पापैर्मात्रा सार्द्धं यदि न च शुभैर्वीक्षितः शक्तिभृद्भिः ॥ ७ ॥"
  },
  {
    "chapter": 6,
    "verse": 8,
    "text": "राश्यन्तगे सद्भिरवीक्ष्यमाणे चन्द्रे त्रिकोणोपगतैश्च पापैः ।\n\nप्राणैः प्रयात्याशु शिशुर्वियोगम् अस्ते च पापैस्तुहिनांशु लग्ने ॥ ८॥"
  },
  {
    "chapter": 6,
    "verse": 9,
    "text": "अशुभसहिते ग्रस्ते चन्द्रे कुजे निधनाश्रिते जननिसुतयोर्मृत्युर्लग्ने रवौ तु स शस्त्रजः ।\n\nउदयति रवौ शीतांशौ वा त्रिकोणविनाशगैर्निधनम् अशुभैर्वीर्योपेतैः शुभैर्न युतेक्षिते ॥ ९॥"
  },
  {
    "chapter": 6,
    "verse": 10,
    "text": "असितरविशशाङ्कभूमिजैर् व्यय नवमोदयनैधनाश्रितैः ।\n\nभवति मरणम् आशु देहिनां यदि बलिना गुरुणा न वीक्षिताः ॥ १०॥"
  },
  {
    "chapter": 6,
    "verse": 11,
    "text": "सुतमदननवान्त्यलग्नरन्ध्रेष्वशुभयुतो मरणायशीतरश्मिः ।\n\nभृगुसुत शशिपुत्र देवपूज्यैर्यदि बलिभिर्न युतोऽवलोकितो वा ॥ ११॥"
  },
  {
    "chapter": 6,
    "verse": 12,
    "text": "योगे स्थानं गतवति बलिनश्चन्द्रे स्वं वा तनु गृहम् अथ वा ।\n\nपापैर्दृष्टे बलवति मरणं वर्षस्यान्तः किल मुनि गदितम् ॥ १२॥"
  },
  {
    "chapter": 7,
    "verse": 1,
    "text": "मययवनमणित्थशक्तिपूर्वैर्दिवसकरादिषु वत्सराः प्रदिष्टाः ।\n\nनवतिथिविषयाश्विभूतरुद्रदशसहिता दशभिः स्वतुङ्गभेषु ॥ १॥"
  },
  {
    "chapter": 7,
    "verse": 2,
    "text": "नीचे अतोऽर्धं ह्रसति हि ततश्चान्तरस्थे अनुपातो होरा त्वंशप्रतिमम् अपरे राशितुल्यं वदन्ति ।\n\nहित्वा वक्रं रिपुगृहगतैर्हीयते स्वत्रिभागः सूर्योच्छिन्नद्युतिषु च दलं प्रोझ्य शुक्रार्कपुत्रौ ॥ २॥"
  },
  {
    "chapter": 7,
    "verse": 3,
    "text": "सर्वार्धत्रिचरणपञ्चषष्टभागाः क्षीयन्ते व्यय भवनाद् असत्सु वामम् ।\n\nसत्स्वर्धं ह्रसति तथाइकराशिगानाम् एकांशं हरति बली तथाह सत्यः ॥ ३॥"
  },
  {
    "chapter": 7,
    "verse": 4,
    "text": "सार्धोदितोदितनवांशहतात् समस्ताद् भागोऽष्टयुक्तशतसंख्यम् उपैति नाशम् ।\n\nक्रूरे विलग्नसहिते विधिना त्वनेन सौम्येक्षिते दलम् अतः प्रलयं प्रयाति ॥ ४ ॥"
  },
  {
    "chapter": 7,
    "verse": 5,
    "text": "समा षष्टिर्द्विघ्ना मनुजकरिणां पंच च निशा हयानां द्वात्रिंशत् खर करभयोः पञ्चक कृतिः ।\n\nविरूपा साप्यायुर्वृष महिषयोर्द्वादशशुनां स्मृतं छागादीनां दशकसहिताः षट् च परमम् ॥ ५॥"
  },
  {
    "chapter": 7,
    "verse": 6,
    "text": "अनिमिष परमांशके विलग्ने शशितनये गवि पञ्चवर्गलिप्ते ।\n\nभवति हि परमायुषः प्रमाणं यदि सकलः सहिताः स्वतुङ्गभेषु ॥ ६॥"
  },
  {
    "chapter": 7,
    "verse": 7,
    "text": "आयुर्दायं विष्णुगुप्तोऽपि चैवं देवस्वामी सिद्धसेनश्च चक्रे ।\n\nदोषश्चैषां जायते अष्टावरिष्टं हित्वा नायुर्विंशतेः स्याद् अधस्तात् ॥ ७॥"
  },
  {
    "chapter": 7,
    "verse": 8,
    "text": "यस्मिन् योगे पूर्णम् आयुः प्रदिष्टं तस्मिन् प्रोक्तं चक्र वर्तित्वम् अन्यैः प्रत्यक्षोऽयं तेषु दोषः परोऽपि जीवत्यायुः पूर्णम् अर्थैर्विनापि ॥ ८॥"
  },
  {
    "chapter": 7,
    "verse": 9,
    "text": "स्वमतेन किलाह जीव शर्मा ग्रहदायं परमायुसः स्वरांशम् ।\n\nग्रहभुक्तनवांशराशितुल्यं बहुसाम्यं समुपैति सत्यवाक्यम् ॥ ९ ॥"
  },
  {
    "chapter": 7,
    "verse": 10,
    "text": "सत्योक्ते ग्रहम् इष्टं लिप्तीकृत्वा शतद्वयेनाप्तम् ।\n\nमण्डलभागविशुद्धे अब्दाः स्युः शेषात् तु मासाद्याः ॥ १०॥"
  },
  {
    "chapter": 7,
    "verse": 11,
    "text": "स्वतुङ्गवक्रोपगतैस्त्रिसंगुणं द्विरुत्तमस्वांशकभत्रिभ्हागगैः ।\n\nइयान् विशेषस्तु भदत्तभाषिते समानम् अन्यत् प्रथमे अप्युदीरितम् ॥ ११ ॥"
  },
  {
    "chapter": 7,
    "verse": 12,
    "text": "किं त्वत्र भांशप्रतिमं ददाति वीर्यान्विताराशिसमं च होरा ।\n\nक्रूरोदये च उपचयः स नात्र कार्यं च नाब्दैः प्रथमोपदिष्टैः ॥ १२॥"
  },
  {
    "chapter": 7,
    "verse": 13,
    "text": "सत्योपदेशो वरम् अत्र किन्तु कुर्वन्त्ययोग्यं बहु वर्गणाभिः ।\n\nआचार्यकत्वं च बहुघ्नतायाम् एकं तु यद् भूरि तदेव कार्यम् ॥ १३॥"
  },
  {
    "chapter": 7,
    "verse": 14,
    "text": "गुरुशशिसहिते कुलीरलग्ने शशि तनये भृगुजे च केन्द्रयाते ।\n\nभवरिपुसहजोपगैश्च शेषैरमितम् इहायुरनुक्रमाद् विना स्यात् ॥ १४॥"
  },
  {
    "chapter": 8,
    "verse": 1,
    "text": "उदयरविशशाङ्कप्राणिकेन्द्रादिसंस्थाः ।\n\nप्रथमवयसि मध्ये अन्त्ये च दद्युः फलानि ।\n\nन हि न फलविपाकः केन्द्रसंस्थाद्यभावे भवति हि फल पक्तिः पूर्वम् आपोक्लिमे अपि ॥ १॥"
  },
  {
    "chapter": 8,
    "verse": 2,
    "text": "आयुः कृतं येन हि यत् तदेव कल्प्या दशा सा प्रबलस्य पूर्वा ।\n\nसाम्ये बहूनां बहु वर्षदस्य तेषां च साम्ये प्रथमोदितस्य ॥ २॥"
  },
  {
    "chapter": 8,
    "verse": 3,
    "text": "एकऋक्षगोऽर्धम् अपहृत्य ददाति तु स्वं त्र्यंशं त्रिकोणगृहगः स्मरगः स्वरांशम् ।\n\nपादं फलस्य चतुरस्र गतः सहोरास्त्वेवं परस्परगताः परिपाचयन्ति ॥ ३॥"
  },
  {
    "chapter": 8,
    "verse": 4,
    "text": "स्थानान्यथाइतानि सवर्णयित्वा सर्वाण्यधश्छेदविवर्जितानि ।\n\nदशाब्दपिण्डे गुणका यथांशं छेदस्तदैक्येन दशाप्रभेदः ॥ ४॥"
  },
  {
    "chapter": 8,
    "verse": 5,
    "text": "सम्यग्बलिनः स्वतुङ्गभागे सम्पूर्णा बलवर्जितस्यरिक्ता ।\n\nनीचांशगतस्य शत्रु भागे ज्ञेयानिष्ट फलादशा प्रसूतौ ॥ ५॥"
  },
  {
    "chapter": 8,
    "verse": 6,
    "text": "भ्रष्टस्य तुङ्गाद् अवरोहि संज्ञा मध्या भवेत् सा सुहृद् उच्च भागे ।\n\nअरोहिणी निम्नपरिच्युतस्य नीचारि भांशेष्वधमा भवेत् सा ॥ ६॥"
  },
  {
    "chapter": 8,
    "verse": 7,
    "text": "नीचारि भांशे समवस्थितस्य शस्ते गृहे गृहे मिश्रफला प्रदिष्टा ।\n\nसंज्ञानुरूपाणि फलान्यथैषां दशासु वक्ष्यामि यथोपयोगम् ॥ ७॥"
  },
  {
    "chapter": 8,
    "verse": 8,
    "text": "उभये अधम मध्य पूजिताद्रेष्काणैश्चर भेषु च उत्क्रमात् ।\n\nअशुभेष्टसमाः स्थिरे क्रमाद् धोरायाः परिकल्पितादशा ॥ ८॥"
  },
  {
    "chapter": 8,
    "verse": 9,
    "text": "एकं द्वौ नवविंशतिर्धृति कृती पञ्चाशद् एषां क्रमाच्चन्द्रारेन्दुजशुक्रजीवदिनकृद्दैवाकरिणां समाः ।\n\nस्वैः स्वैः पुष्टफलानि सर्गजनितैः पक्तिर्दशायाः क्रमाद् अन्ते लग्नदशा शुभेति यवना नेच्छन्ति केचित् तथा ॥ ९॥"
  },
  {
    "chapter": 8,
    "verse": 10,
    "text": "पाकस्वामिनि लग्नगे सुहृदि वा वर्गे अस्य सौम्ये अपि वा प्रारब्धा शुभदादशा त्रिदश षड् लाभेषु वा पाकपे ।\n\nमित्रोच्चोपचयत्रिकोणमदने पाकेश्वरस्य स्थितश्चन्द्रः सत् फल बोधनानि कुरुते पापानि चातोऽन्यथा ॥ १०॥"
  },
  {
    "chapter": 8,
    "verse": 11,
    "text": "प्रारब्धा हिमगौ दशा स्व गृहगे मानार्थ सौख्यावहा कौजे दूषयति स्त्रियं बुध गृहे विद्या सुहृद् वित्तदा ।\n\nदुर्गारण्य पथालये कृषिकरी सिंहे सितऋक्षे अन्नदा कुस्त्रीदा मृगकुम्भयोर्गुरुगृहे मानार्थ सौख्यावहा ॥ ११॥"
  },
  {
    "chapter": 8,
    "verse": 12,
    "text": "सौर्यायां स्वन् नखदन्त चर्म कनक क्रौर्याध्व भूपाहवैस्तैक्ष्ण्यं धैर्यम् अजस्रम् उद्यमरतिः ख्यातिः प्रतापोन्नतिः ।\n\nभार्यपुत्रधनारिशस्त्रहुतभुग्भूपोद्भवा व्यापदस् त्यागी पापरतिः स्वभृत्यकलहो हृत्क्रोडपीडामयाः ॥ १२ ॥"
  },
  {
    "chapter": 8,
    "verse": 13,
    "text": "इन्दोः प्राप्यदशां फलानि लभते मन्त्रद्विजात्युद्भवनीक्षुक्षीरविकारवस्त्रकुसुम-क्रीडातिलान्नश्रमैः ।\n\nनिद्रालस्यमृदुद्विजामररतिः स्त्रीजन्म मेधाविताकीर्त्यर्थोपचयक्षयौ च बलिभिर्वैरं स्वपक्षेण च ॥ १३॥"
  },
  {
    "chapter": 8,
    "verse": 14,
    "text": "भौमस्यारिविमर्दभूपसहजक्षित्याविकाजैर् धनं प्रद्वेषः सुत मित्रदार सहजैर्विद्वद् गुरु द्वेष्टृता ।\n\nतृष्णासृग्ज्वरपित्तभङ्गजनितारोगाः परस्त्रीकृताः प्रीतिः पापरतैरधर्मनिरतिः पारुष्य तैक्ष्ण्यानि च ॥ १४ ॥"
  },
  {
    "chapter": 8,
    "verse": 15,
    "text": "बौध्यां दौत्यसुहृद्गुरुद्विजधनं विद्वत्प्रशंसा यशो युक्तिद्रव्यसुवर्णवेसरमही-सौभाग्यसौख्याप्तयः ।\n\nहास्योपासनकौशलं मतिचयो धर्मक्रियासिद्धयः पारुष्यं श्रमबन्धमानसशुचः पीडा च धातुत्रयात् ॥ १५॥"
  },
  {
    "chapter": 8,
    "verse": 16,
    "text": "जैव्यां मानगुणोदयो मतिचयः कान्तिः प्रतापोन्नतिर्माहात्म्योद्यम मन्त्र नीति नृ पति स्वाध्याय मन्त्रैर्धनम् ।\n\nहेमाश्वात्मज कुञ्जराम्बर चयः प्रीतिश्च सद् भूमिपैः ।\n\nसूक्ष्म्योहागहनाश्रमः श्रवणरुग् वैरं विधर्माश्रितैः ॥ १६ ॥"
  },
  {
    "chapter": 8,
    "verse": 17,
    "text": "शौक्रियां गीतरतिः प्रमोदसुरभिद्रव्यान्न-पानाम्बरस्त्रीरत्नद्युतिमन्मथोपकरण-ज्ञानेष्टमित्रागमाः ।\n\nकौशल्यं क्रय विक्रये कृषिनिधिप्राप्तिर्धनस्यागमो ।\n\n\nवृन्दोर्वीश निषादधर्मरहितैर्वैरं शुचः स्नेहतः ॥ १७ ॥"
  },
  {
    "chapter": 8,
    "verse": 18,
    "text": "सौरीं प्राप्य खरोष्ट्रपक्षिमहिषीवृद्धाङ्गनावाप्तयः ।\n\nश्रेणीग्रामपुरधिकारजनितापूजा कुधान्यागमः ।\n\nश्लेष्मेर्ष्यानिलकोपमोहमलिनव्यापत्ति-तन्द्राश्रमान् ।\n\nभृत्यापत्य कलत्र भर्त्सनम् अपि प्राप्नोति च व्यङ्गयताम् ॥ १८॥"
  },
  {
    "chapter": 8,
    "verse": 19,
    "text": "दशासु शस्तासु शुभानि कुर्वन्त्यनिष्टसंज्ञास्वशुभानि चैवम् ।\n\nमिश्रासु मिश्राणि दशा फलानि होराफलं लग्न पतेः समानम् ॥ १९॥"
  },
  {
    "chapter": 8,
    "verse": 20,
    "text": "संज्ञाध्याये यस्य यद्द्रव्यमुक्तं कर्माजीवो यश्च यस्योपदिष्टः ।\n\nभावस्थानालोकयोगोद्भवं च तत् तत् सर्वं तस्य योज्यं दशायाम् ॥ २०॥"
  },
  {
    "chapter": 8,
    "verse": 21,
    "text": "छायां महाभूत कृतां च सर्वे अभिव्यञ्जयन्ति स्वदशाम् अवाप्य ।\n\nक्वम्ब्वग्नि वाय्वम्बरजान् गुणांश्च नासास्य दृक् त्वक् छ्रवणानुमेयात् ॥ २१॥"
  },
  {
    "chapter": 8,
    "verse": 22,
    "text": "शुभफलददशायाम् तादृग् एवान्तरात्मा बहु जनयति पुंसां सौख्यम् अर्थागमं च ।\n\nकथित फल विपाकैस्तर्कयेद् वर्तमानां परिणमति फलाप्तिः स्वप्नचिन्ता स्ववीर्जैः ॥ २२॥"
  },
  {
    "chapter": 8,
    "verse": 23,
    "text": "एकग्रहस्य सदृशे फलयोर्विरोधे नाशं वदेद् यद् अधिकं परिपच्यते तत् ।\n\nनान्यो ग्रहः सदृशम् अन्यफलं हिनस्ति स्वां स्वां दशाम् उपगताः स फलप्रदाः स्युः ॥ २३॥"
  },
  {
    "chapter": 9,
    "verse": 1,
    "text": "स्वाद् अर्कः प्रथमायबन्धुनिधनद्व्याज्ञातपो-द्यूनगो वक्रात् स्वाद् इव तद्वद् एवरविजाच्छुक्रात् स्मरान्त्यारिषु ।\n\nजीवाद् धर्मसुतायशत्रुषु दशत्र्यायारिगः शीतगोरेष्वेवान्त्यतपःसुतेषु च बुधाल्लग्नात् सबन्ध्वन्त्यगः ॥ १॥"
  },
  {
    "chapter": 9,
    "verse": 2,
    "text": "लग्नात् षट्त्रिदशायगः सधनधीधर्मेषु चाराच्छशी स्वात् सास्तादिषु साष्टसप्तसु रवेः षट्त्र्यायधीस्थो यमात् ।\n\nधीत्र्यायाष्टमकण्टकेषु शशिजाज् जीवाद् व्ययायाष्टगः केन्द्रस्थश्च सितात् तु धर्मसुखधीत्र्यायास्पदानङ्गगः ॥ २॥"
  },
  {
    "chapter": 9,
    "verse": 3,
    "text": "वक्रस्तूपचयेष्विनात् सतनयेष्वाद्याधिकेषूदयाच् ।\n\nचन्द्राद् दिग्विफलेषु केन्द्रनिधनप्राप्त्यर्थगः स्वाच्छुभः ।\n\nधर्मायाष्टमकेन्द्रगोऽर्कतनयाज् ज्ञात् षट् त्रि धी लाभगः ।\n\n\nशुक्रात् षड्व्ययलाभमृत्युषु गुरोः कर्मान्त्यलाभारिषु ॥ ३॥"
  },
  {
    "chapter": 9,
    "verse": 4,
    "text": "द्व्याद्यायाष्टतपःसुखेषु भृगुजात् सत्र्यात्मजेष्विन्दुजः साज्ञास्तेषु यमारयोर्व्ययरिपुप्राप्त्यष्टगो वाक्पतेः ।\n\nधर्मायारिसुतव्ययेषु सवितुः स्वात् साद्यकर्मत्रिगः षट्स्वायाष्टसुखास्पदेषु हिमगोः साद्येषु लग्नाच्छुभः ॥ ४॥"
  },
  {
    "chapter": 9,
    "verse": 5,
    "text": "दिक्स्वाद्याष्टमदायबन्धुषु कुजात् स्वात् सत्रिकेष्वङ्गिराः सूर्यात् सत्रिनवेषु धीस्वनवदिग्लाभारिगो भार्गवात् ।\n\nजायायार्थनवात्मजेषु हिमगोर्मन्दात् त्रिषड्धीव्यये दिग्धीषट्स्वसुखायपूर्वनवगो ज्ञात् सस्मरश्च उदयात् ॥ ५॥"
  },
  {
    "chapter": 9,
    "verse": 6,
    "text": "लग्नाद् आसुतलाभरन्ध्रनवगः सान्त्यः शशाङ्कात् सितः स्वात् साज्ञेषु सुखत्रिधीनवदशाच्छिद्राप्तिगः सूर्यजात् ।\n\nरन्ध्रायव्ययगो रवेर्नवदशप्राप्त्यष्टधीस्थो गुरोर्ज्ञाद् धीत्र्यायनवारिगस्त्रिनवषट्पुत्रायसान्त्यः कुजात् ॥ ६॥"
  },
  {
    "chapter": 9,
    "verse": 7,
    "text": "मन्दः स्वात् त्रि सुताय शत्रुषु शुभः साज्ञान्त्यगो भूमिजात् केन्द्रायाष्टधनेष्विनाद् उपचयेष्वाद्ये सुखे च उदयात् ।\n\nधर्मायारिदशान्त्यमृत्युषु बुधाच्चन्द्रात् त्रिषड्लाभगः षष्ठायान्त्य गतः सितास्सुरगुरोः प्राप्त्यन्त्यधी शत्रुषु ॥ ७॥"
  },
  {
    "chapter": 9,
    "verse": 8,
    "text": "इति निगदितम् इष्टं नेष्टम् अन्यद् विशेषाद् अधिकफलविपाकं जन्मभात् तत्रदद्युः ।\n\nउपचयगृहमित्रस्वोच्चगैः पुष्टम् इष्टं त्वपचयगृहनीचारातिगैर्नेष्टसम्पत् ॥ ८॥"
  },
  {
    "chapter": 10,
    "verse": 1,
    "text": "अर्थाप्तिः पितृपितृपत्निशत्रुमित्रभ्रातृस्त्रीमृतकजनाद् दिवाकराद्यैः ।\n\nहोरेन्द्वोर्दशमगतैर्विकल्पनीया भेन्द्वर्कास्पदपतिगांशनाथवृत्त्या ॥ १॥"
  },
  {
    "chapter": 10,
    "verse": 2,
    "text": "अर्कांशे तृणकनकोर्णभेषजाद्यैश्चन्द्रांशे कृषिजलजाङ्गनाश्रयाच्च ।\n\nधात्वग्निप्रहरणसाहसैः कुजांशे सौम्यांशे लिपिगणितादिकाव्यशिल्पैः ॥ २॥"
  },
  {
    "chapter": 10,
    "verse": 3,
    "text": "जीवांशे द्विजविबुधाकरादिधर्मैः काव्यांशे मणिरजतादिगोमहिष्यैः ।\n\nसौरांशे श्रमवधभारनीचशिल्पैः कर्मेशाध्युषितनवांशकर्मसिद्धिः ॥ ३॥"
  },
  {
    "chapter": 10,
    "verse": 4,
    "text": "मित्रारिस्वगृहगतैर्ग्रहैस्ततोऽर्थं तुङ्गस्थे बलिनि च भास्करे स्व वीर्यात् ।\n\nआयस्थैरुदयधनाश्रितैश्च सौम्यैः संचिन्त्यं बल सहितैरनेकधा स्वम् ॥ ४॥"
  },
  {
    "chapter": 11,
    "verse": 1,
    "text": "प्राहुर्यवनाः स्वतुङ्गगैः क्रूरैः क्रूरमतिर्महीपतिः ।\n\nक्रूरैस्तु न जीवशर्मणः पक्षे क्षित्यधिपः प्रजायते ॥ १॥"
  },
  {
    "chapter": 11,
    "verse": 1,
    "text": "नवदिग्वसवस्त्रिकाग्निवेदैर्गुणिता द्वित्रिचतुर्विकल्पजाः स्युः ।\n\nयवनैस्त्रि गुणा हि षट् शती सा कथिता विस्तरतोऽत्र तत् समाः स्युः ॥ १॥"
  },
  {
    "chapter": 11,
    "verse": 2,
    "text": "वक्रार्कजार्कगुरुभिः सकलैस्त्रिभिश्च स्वोच्चेषु षोडशनृपाः कथितैकलग्ने ।\n\nद्व्येकाश्रितेषु च तथाइकतमे विलग्ने स्वक्षेत्रगे शशिनि षोडश भूमिपाः स्युः ॥ २॥"
  },
  {
    "chapter": 11,
    "verse": 2,
    "text": "रज्जुर्मुशलं नलश्चराद्यैः सत्यश्चाश्रयजाञ्ज गादयोगान् ।\n\nकेन्द्रैः सदसद्युतैर्दलाख्यौ स्रक् सर्पौ कथितौ पराशरेण ॥ २॥"
  },
  {
    "chapter": 11,
    "verse": 3,
    "text": "वर्गोत्तम गते लग्ने चन्द्रे वा चन्द्रवर्जितः ।\n\nचतुराद्यैर्ग्रहैर्दृष्टे नृपा द्वाविंशतिः स्मृताः ॥ ३॥"
  },
  {
    "chapter": 11,
    "verse": 3,
    "text": "योगा व्रजन्त्याश्रयजाः समत्वं यवाब्जवज्राण्डजगोलकाद्यैः ।\n\nकेन्द्रोपगैः प्रोक्त फलौ दलाख्यावित्याहुरन्ये न पृथक् फलौ तौ ॥ ३॥"
  },
  {
    "chapter": 11,
    "verse": 4,
    "text": "यमे कुम्भे अर्के अजे गवि शशिनि तैरेव तनुगैर्नृयुक्सिंहालिस्थैः शशिजगुरुवक्रैर्नृपतयः ।\n\nयमेन्दू तुङ्गे अङ्गे सवितृशशिजौ षष्ठभवने तुलाजेन्दु क्षेत्रैः ससितकुजजीवैश्च नरपौ ॥ ४॥"
  },
  {
    "chapter": 11,
    "verse": 4,
    "text": "आसन्न केन्द्र भवन द्वयगैर्गदाख्यस्तन्वस्तगेषु शकटं विहगः ख बन्ध्वोः ।\n\nशृङ्गाटकं नवम पञ्चम लग्न संस्थैर्लग्नान्यगैर्हलम् इति प्रवदन्ति तज् ज्ञाः ॥ ४॥"
  },
  {
    "chapter": 11,
    "verse": 5,
    "text": "कुजे तुङ्गे अर्केन्द्वोर्धनुषि यम लग्ने च कुपतिः पतिर्भूमेश्चान्यः क्षिति सुत विलग्ने स शशिनि ।\n\nस चन्द्रे सौरे अस्ते सुर पति गुरौ चाप धरगे स्व तुङ्गस्थे भानावुदयम् उपयाते क्षिति पतिः ॥ ५॥"
  },
  {
    "chapter": 11,
    "verse": 5,
    "text": "शकटाण्डज वच्छुभाशुभैर्वज्रं तद्विपरीतगैर्यवः ।\n\nकमलं तु विमिश्रसंस्थितैर्वपी तद्यदि केन्द्रबाह्यतः ॥ ५॥"
  },
  {
    "chapter": 11,
    "verse": 6,
    "text": "वृषे सेन्दौ लग्ने सवितृगुरुतीक्ष्णांशुतनयैः सुहृज्जायाखस्थैर्भवति नियमान् मानवपतिः ।\n\nमृगे मन्दे लग्ने सहजरिपुधर्मव्ययगतैः शशाङ्काद्यैः ख्यातः पृथुगुणयशाः पुङ्गलपतिः ॥ ६॥"
  },
  {
    "chapter": 11,
    "verse": 6,
    "text": "पूर्व शास्त्रानुसारेण मया वज्रादयः कृताः ।\n\nचतुर्थे भवने सूर्याज् ज्ञसितौ भवतः कथम् ॥ ६॥"
  },
  {
    "chapter": 11,
    "verse": 7,
    "text": "हये सेन्दौ जीवे मृगमुखगते भूमि तनये स्वतुङ्गस्थौ लग्ने भृगुज शशिजावत्र नृ पती ।\n\nसुतस्थौ वक्रार्की गुरुशशिसिताश्चापि हिबुके बुधे कन्यालग्ने भवति हि नृपोऽन्योऽपि गुणवान् ॥ ७॥"
  },
  {
    "chapter": 11,
    "verse": 7,
    "text": "कण्टकादिप्रवृत्तैस्तुचतुर्गृह गतैर्ग्रहैः ।\n\nयूपेषु शक्तिदण्डाख्याहोराद्यैः कण्टकैः क्रमात् ॥ ७॥"
  },
  {
    "chapter": 11,
    "verse": 8,
    "text": "झषे सेन्दौ लग्ने घटमृगमृगेन्द्रेषु सहितैर्यमारार्कैर्योऽभूत् स खलु मनुजः शास्ति वसुधाम् ।\n\nअजे सारे मूर्तौ शशिगृहगते चामरगुरौ ।\n\n\nसुरेज्ये वा लग्ने धरणिपतिरन्योऽपि गुणवान् ॥ ८॥"
  },
  {
    "chapter": 11,
    "verse": 8,
    "text": "नौकूटच्छत्रचापानि तद्वत् सप्तऋक्षसंस्थितैः ।\n\nअर्ध चन्द्रस्तु नावाद्यैः प्रोक्तस्त्वन्यऋक्षसंस्थितैः ॥ ८॥"
  },
  {
    "chapter": 11,
    "verse": 9,
    "text": "कर्किणि लग्ने तत्स्थे जीवे चन्द्र सित ज्ञैराय प्राप्तैः ।\n\nमेष गते अर्के जातं विद्याद् विक्रमयुक्तं पृथ्वी नाथम् ॥ ९॥"
  },
  {
    "chapter": 11,
    "verse": 9,
    "text": "एकान्तर गतैरर्थात् समुद्रः षड् गृहाश्रितैः ।\n\nविलग्नादिस्थितैश्चक्रम् इत्याकृतिजसंग्रहः ॥ ९॥"
  },
  {
    "chapter": 11,
    "verse": 10,
    "text": "मृगमुखे अर्क तनयस्तनु संस्थः क्रियकुलीरहरयोऽधिपयुक्ताः ।\n\nमिथुनतौलिसहितौ बुध शुक्रौ यदि तदा पृथु यशाः पृथिवीशः ॥ १०॥"
  },
  {
    "chapter": 11,
    "verse": 10,
    "text": "संख्या योगाः स्युः सप्तसप्तर्क्षसंस्थैरेकापायाद् वल्लकी दामिनी च पाशः केदारः शूलयोगो युगं च गोलश्चान्यान् पूर्वम् उक्तान् विहाय ॥ १०॥"
  },
  {
    "chapter": 11,
    "verse": 11,
    "text": "स्वोच्च संस्थे बुधे लग्ने भृगौ मेषूरणाश्रिते ।\n\nस जीवे अस्ते निशानाथे राजा मन्दारयोः सुते ॥ ११॥"
  },
  {
    "chapter": 11,
    "verse": 11,
    "text": "ईर्ष्युर्विदेशनिरतोऽध्वरुचिश्चरज्ज्वां मानी धनी च मुशले बहुकृत्यसक्तः ।\n\nव्यङ्गः स्थिराढ्यनिपुणो नलजः स्रगुत्थो भोगान्वितो भुजगजो बहुदुःखभाक् स्यात् ॥ ११॥"
  },
  {
    "chapter": 11,
    "verse": 12,
    "text": "अपि खल कुल जाता मानवाराज्य भाजः किमुत नृपकुलोत्थाः प्रोक्तभूपालयोगैः ।\n\nनृपतिकुलसमुत्थाः पार्थिवा वक्ष्यमाणैर्भवति नृ पति तुल्यस्तेष्वभू पाल पुत्रः ॥ १२॥"
  },
  {
    "chapter": 11,
    "verse": 12,
    "text": "आश्रयोक्तास्तु विफला भवन्त्यन्यैर्विमिश्रिताः ।\n\nमिश्रा यैस्ते फलं दद्युरमिश्राः स्व फल प्रदाः ॥ १२॥"
  },
  {
    "chapter": 11,
    "verse": 13,
    "text": "उच्चस्वत्रिकोणगैर्बलस्थैस्त्र्याद्यैर् भूपतिवंशजा नरेन्द्राः ।\n\nपञ्चादिभिरन्यवंशजाता हीनैर्वित्तयुता न भूमिपालाः ॥ १३॥"
  },
  {
    "chapter": 11,
    "verse": 13,
    "text": "यज्वर्थभाक् सततम् अर्थरुचिर्गदायां तद्वृत्तिभुक् शकटजः सरुजः कुदारः ।\n\nदूतोऽटनः कलहकृद् विहगे प्रदिष्टः शृङ्गाटके चिरसुखी कृषिकृद् धलाख्ये ॥ १३॥"
  },
  {
    "chapter": 11,
    "verse": 14,
    "text": "लेखास्थे अर्के अजेन्दौ लग्ने भौमे स्वोच्चे कुम्भे मन्दे ।\n\nचापप्राप्ते जीवे राज्ञः पुत्रं विन्द्यात् पृथ्वीनाथम् ॥ १४॥"
  },
  {
    "chapter": 11,
    "verse": 14,
    "text": "वज्रे अन्त्य पूर्व सुखिनः सुभगोऽतिशूरो वीर्यान्वितोऽप्यथयवे सुखितो वयोऽन्तः ।\n\nविख्यातकीर्त्यमितसौख्यगुणश्च पद्मे वाप्यां तनुस्थिरसुखो निधिकृन् न दाता ॥ १४॥"
  },
  {
    "chapter": 11,
    "verse": 15,
    "text": "स्वऋक्षे शुक्रे पातालस्थे धर्म स्थानं प्राप्ते चन्द्रे ।\n\nदुश्चिक्याङ्ग प्राप्ति प्राप्तैः शेषैर्जातः स्वामी भूमेः ॥ १५ ॥"
  },
  {
    "chapter": 11,
    "verse": 15,
    "text": "त्यागात्मवान् क्रतु वरैर्यजते च यूपे हिंस्रोऽथ गुप्त्यधिकृतः शरकृच्छराख्ये ।\n\nनीचोऽलसः सुखधनैर्वियुतश्च शक्तौ दण्डे प्रियैर्विरहितः पुरुषान्त्य वृत्तिः ॥ १५॥"
  },
  {
    "chapter": 11,
    "verse": 16,
    "text": "सौम्ये वीर्ययुते तनुयुक्ते वीर्याढ्ये च शुभे शुभयाते ।\n\nधर्मार्थोपचयेष्ववशेषैर्धर्मात्मा नृपजः पृथिवीशः ॥ १६॥"
  },
  {
    "chapter": 11,
    "verse": 16,
    "text": "कीर्त्या युतश्चलसुखः कृपणश्च नौजः कूटे अनृतप्लवनबन्धनपश्च जातः ।\n\nछत्रोद्भवः स्वजनसौख्यकरोऽन्त्यसौख्यः शूरश्च कार्मुकभवः प्रथमान्त्यसौख्यः ॥ १६॥"
  },
  {
    "chapter": 11,
    "verse": 17,
    "text": "वृषोदये मूर्ति धनारि लाभगैः शशाङ्क जीवार्क सुतापरैर्नृपः ।\n\nसुखे गुरौ खे शशि तीक्ष्ण दीधिती यमोदये लाभ गतैर्नृपोऽपरैः ॥ १७॥"
  },
  {
    "chapter": 11,
    "verse": 17,
    "text": "अर्धेन्दुजः सुभगकान्तवपुः प्रधानस्तोयालये नर पति प्रतिमस्तु भोगी ।\n\nचक्रे नरेन्द्र मुकुट द्युति रञ्जिताङ्घ्रिर्वीणोद्भवश्च निपुणः प्रिय गीत नृत्यः ॥ १७॥"
  },
  {
    "chapter": 11,
    "verse": 18,
    "text": "मेषूरणायतनुगाः शशिमन्दजीवा ज्ञारौ धने सितरवी हिबुके नरेन्द्रम् ।\n\nवक्रासितौ शशिसुरेज्यसितार्कसौम्या होरासुखास्तशुभखाप्तिगताः प्रजेशम् ॥ १८॥"
  },
  {
    "chapter": 11,
    "verse": 18,
    "text": "दातान्य कार्य निरतः पशुपश्च दाम्नि पाशे धनार्जनविशीलसभृत्यबन्धुः ।\n\nकेदारजः कृषिकरः सुबहूपयोज्यः शूरः क्षतो धनरुचिर्विधनश्च शूले ॥ १८॥"
  },
  {
    "chapter": 11,
    "verse": 19,
    "text": "कर्मलग्नयुतपाकदशायां राज्यलब्धिरथ वा प्रबलस्य ।\n\nशत्रुनीचगृहयातदशायां च्छिद्रसंश्रयदशा परिकल्प्या ॥ १९॥"
  },
  {
    "chapter": 11,
    "verse": 19,
    "text": "धनविरहितः पाखण्डी वा युगे त्वथ गोलके विधनमलिनोऽज्ञानोपेतः कुशिल्प्यलसोऽटनः ।\n\nइति निगदिता योगाः सार्द्धं फलैरिह नाभसा नियत फलदाश्चिन्त्या ह्येते समस्तदशास्वपि ॥ १९॥"
  },
  {
    "chapter": 11,
    "verse": 20,
    "text": "गुरुसितबुधलग्ने सप्तमस्थे अर्क पुत्रे वियति दिवस नाथे भोगिनां जन्म विन्द्यात् ।\n\nशुभ बलयुत केन्द्रैः क्रूर संस्थैश्च पापैर्व्रजति शबरदस्यु स्वामिताम् अर्थ भाक् च ॥ २०॥"
  },
  {
    "chapter": 13,
    "verse": 1,
    "text": "अधम सम वरिष्ठान्यर्क केन्द्रादि संस्थे शशिनि विनय वित्त ज्ञानधी नैपुणानि ।\n\nअहनि निशि च चन्द्रे स्वे अधिमित्रांशके वा सुर गुरु सितदृष्टे वित्तवान् स्यात् सुखी च ॥ १॥"
  },
  {
    "chapter": 13,
    "verse": 2,
    "text": "सौम्यैः स्मरारिनिधनेष्वधियोग इन्दोस्तस्मिंश्चमूपसचिवक्षितिपालजन्म ।\n\nसम्पन्नसौख्यविभवा हतशत्रवश्च दीर्घायुषो विगतरोगभयाश्च जाताः ॥ २॥"
  },
  {
    "chapter": 13,
    "verse": 3,
    "text": "हित्वार्कं सुनफानफादुरुधुराः स्वान्त्योभयस्थैर्ग्रहैः शीतांशोः कथितोऽन्यथा तु बहुभिः केमद्रुमोऽन्यैस्त्वसौ ।\n\nकेन्द्रे शीतकरेऽथ वा ग्रहयुते केमद्रुमो नेष्यते केचित् केन्द्र नवांशकेषु च वदन्त्युक्तिः प्रसिद्धा न ते ॥ ३॥"
  },
  {
    "chapter": 13,
    "verse": 4,
    "text": "त्रिंशत्सरूपाः सुनफानफाख्याः षष्टित्रयं दौरुधुरे प्रभेदाः ।\n\nइच्छा विकल्पैः क्रमशोऽभिनीय नीते निवृत्तिः पुनरन्य नीतिः ॥ ४॥"
  },
  {
    "chapter": 13,
    "verse": 5,
    "text": "स्वयमधिगतवित्तः पार्थिवस्तत्समो वा भवति हि सुनफायां धीधनख्यातिमांश्च ।\n\nप्रभुरगदशरीरः शीलवान् ख्यात कीर्तिर्विषय सुख सुवेषो निर्वृतश्चानफायाम् ॥ ५॥"
  },
  {
    "chapter": 13,
    "verse": 6,
    "text": "उत्पन्नभोगसुखभुग् धनवाहनाढ्यस्त्यागान्वितो दुरुधराप्रभवः सुभृत्येः ।\n\nकेमद्रुमे मलिनदुःखितनीचनिःस्वाः प्रेष्याः खलाश्च नृपतेरपि वंशजाताः ॥ ६॥"
  },
  {
    "chapter": 13,
    "verse": 7,
    "text": "उत्साहशौर्यधनसाहसवान् महीजः सौम्यः पटुः सुवचनो निपुणः कलासु ।\n\nजीवोऽर्थधर्मसुखभाङ्नृपपूजितश्च कामी भृगुर्बहुधनो विषयोपभोक्ता ॥ ७॥"
  },
  {
    "chapter": 13,
    "verse": 8,
    "text": "परविभवपरिच्छदोपभोक्तारवितनयो बहुकार्यकृद् गणेशः ।\n\nअशुभकृद् उडुपोऽह्नि दृश्य मूर्तिर्गलिततनुश्च शुभोऽन्यथान्यद् ऊह्यम् ॥ ८॥"
  },
  {
    "chapter": 13,
    "verse": 9,
    "text": "लग्नाद् अतीव वसुमान् वसुमाञ् छशाङ्कात् सौम्यग्रहैरुपचयोपगतैः समस्तैः ।\n\nद्वाभ्यां समोऽल्पवसुमांश्च तदूनतायाम् अन्येष्वसत्स्वपि फलेष्विदम् उत्कटेन ॥ ९॥"
  },
  {
    "chapter": 14,
    "verse": 1,
    "text": "तिग्मांशुर्जनयत्युषेशसहितो यन्त्राश्मकारं नरं भौमेनाघरतं बुधेन निपुणं धीकीर्तिसौख्यान्वितम् ।\n\nक्रूरं वाक्पतिनान्यकार्यनिरतं शुक्रेणरङ्गायुधैर्लब्धस्वं रविजेन धातुकुशलं भाण्डप्रकारेषु वा ॥ १॥"
  },
  {
    "chapter": 14,
    "verse": 2,
    "text": "कूटस्त्र्यासवकुम्भपण्यम् अशिवं मातुः सवक्रः शशी सज्ञः प्रश्रितवाक्यम् अर्थनिपुणं सौभाग्यकीर्त्यान्वितम् ।\n\nविक्रान्तं कुलमुख्यम् अस्थिरमतिं वित्तेश्वरं साङ्गिरा वस्त्राणां ससितः क्रियादिकुशलं सार्किः पुनर्भूसुतम् ॥ २॥"
  },
  {
    "chapter": 14,
    "verse": 3,
    "text": "मूलादिस्नेहकूटैर्व्यवहरति वणिग् बाहुयोद्धा ससौम्ये पुर्यध्यक्षः सजीवे भवति नरपतिः प्राप्तवित्तो द्विजो वा ।\n\nगोपो मल्लोऽथदक्षः परयुवतिरतो द्यूतकृत् सासुरेज्ये दुःखार्तोऽसत्य संधः ससवितृतनये भूमिजे निन्दितश्च ॥ ३॥"
  },
  {
    "chapter": 14,
    "verse": 4,
    "text": "सौम्ये रङ्गचरो बृहस्पतियुते गीतप्रियो नृत्यविद् वाग्मी भूगणपः सितेन मृदुना मायापटुर्लङ्घकः ।\n\nसद्विद्यो धनदारवान् बहुगुणः शुक्रेणयुक्ते गुरौ ज्ञेयः श्मश्रु करोऽसितेन घटकृज् जातोऽन्नकारोऽपि वा ॥ ४॥"
  },
  {
    "chapter": 14,
    "verse": 5,
    "text": "असितसितसमागमे अल्पचक्षुर् युवतिसमाश्रयसम्प्रवृद्धवित्तः ।\n\nभवति च लिपिपुस्तकचित्रवेत्ता कथितफलैः परतो विकल्पनीयाः ॥ ५॥"
  },
  {
    "chapter": 15,
    "verse": 1,
    "text": "एकस्थैश्चतुरादिभिर्बलयुतैर्जाताः पृथग्वीर्यगैः शाक्याजीविकभिक्षुवृद्धचरका निर्ग्रन्थवन्याशनाः ।\n\nमाहेय ज्ञ गुरु क्षपा कर सित प्राभाकरीनैः क्रमात् प्रव्रज्या बलिभिः समा परजितैस्तत् स्वामिभिः प्रच्युतिः ॥ १॥"
  },
  {
    "chapter": 15,
    "verse": 2,
    "text": "रविलुप्तकरैरदीक्षिता बलिभिस्तद्गतभक्तयो नराः ।\n\nअभियाचितमात्रदीक्षिता निहतैरन्य निरीक्षितैरपि ॥ २॥"
  },
  {
    "chapter": 15,
    "verse": 3,
    "text": "जन्मेशोऽन्यैर्यद्यदृष्टोऽर्क पुत्रं पश्यत्यार्किर्जन्मपं वा बलोनम् ।\n\nदीक्षां प्राप्नोत्यार्किदृक्काणसंस्थे भौमार्क्यंशे सौरदृष्टे च चन्द्रे ॥ ३॥"
  },
  {
    "chapter": 15,
    "verse": 4,
    "text": "सुरगुरुशशिहोरास्वार्किदृष्टासु धर्मे गुरुरथ नृपतीनां योगजस्तीर्थकृत् स्यात् ।\n\nनवमभवनसंस्थे मन्दगे अन्यैरदृष्टे भवति नरपयोगे दीक्षितः पार्थिवेन्द्रः ॥ ४॥"
  },
  {
    "chapter": 16,
    "verse": 1,
    "text": "प्रियभूषणः सुरूपः सुभगो दक्षोऽश्विनीषु मतिमांश्च ।\n\nकृतनिश्चय सत्यारुग् दक्षः सुखितश्च भरणीषु ॥ १॥"
  },
  {
    "chapter": 16,
    "verse": 2,
    "text": "बहुभुक् परदाररतस्तेजस्वी कृत्तिकासु विख्यातः ।\n\nरोहिण्यां सत्य शुचिः प्रियंवदः स्थिर मतिः सुरूपश्च ॥ २॥"
  },
  {
    "chapter": 16,
    "verse": 3,
    "text": "चपलश्चतुरो भीरुः पटुरुत्साही धनी मृगे भोगी ।\n\nशठ गर्वितः कृतघ्नो हिंस्रः पापश्चरौद्रऋक्षे ॥ ३॥"
  },
  {
    "chapter": 16,
    "verse": 4,
    "text": "दान्तः सुखी सुशीलो दुर्मेधारोगभाक् पिपासुश्च ।\n\nअल्पेन च संतुष्टः पुनर्वसौ जायते मनुजः ॥ ४॥"
  },
  {
    "chapter": 16,
    "verse": 5,
    "text": "शान्तात्मा सुभगः पण्डितो धनी धर्मसंसृतः पुष्ये ।\n\nशठः सर्व भक्ष पापः कृतघ्नधूर्तश्च भौजङ्गे ॥ ५॥"
  },
  {
    "chapter": 16,
    "verse": 6,
    "text": "बहुभृत्यधनो भोगी सुर पितृ भक्तो महोद्यमः पित्र्ये ।\n\nप्रिय वाग् दाताद्युतिमान् अटनो नृप सेवको भाग्ये ॥ ६॥"
  },
  {
    "chapter": 16,
    "verse": 7,
    "text": "सुभगो विद्याप्तधनो भोगी सुखभाक् द्वितीयफाल्गुन्याम् ।\n\nउत्साही धृष्टः पानपो घृणी तस्करो हस्ते ॥ ७॥"
  },
  {
    "chapter": 16,
    "verse": 8,
    "text": "चित्राम्बर माल्यधरः सुलोचनाङ्गश्च भवति चित्रायाम् ।\n\nदान्तो वणिक् कृपालुः प्रिय वाग् धर्माश्रितः स्वातौ ॥ ८॥"
  },
  {
    "chapter": 16,
    "verse": 9,
    "text": "ईर्ष्युर्लुब्धो द्युतिमान् वचनपटुः कलहकृद् विशाखासु ।\n\nआढ्यो विदेश वासी क्षुधालुरटनोऽनुराधासु ॥ ९॥"
  },
  {
    "chapter": 16,
    "verse": 10,
    "text": "ज्येष्ठासु न बहुमित्रः संतुष्टो धर्मकृत् प्रचुरकोपः ।\n\nमूले मानी धनवान् सुखी न हिंस्रः स्थिरो भोगी ॥ १०॥"
  },
  {
    "chapter": 16,
    "verse": 11,
    "text": "इष्टानन्दकलत्रो मानी दृढसौहृदश्च जलदैवे ।\n\nवैश्वे विनीतधार्मिक बहुमित्र कृतज्ञ सुभगश्च ॥ ११॥"
  },
  {
    "chapter": 16,
    "verse": 12,
    "text": "श्रीमाञ् छ्रवणे श्रुतवान् उदारदारो धनान्वितः ख्यातः ।\n\nदाताढ्यः शूरो गीत प्रियो धनिष्ठासु धन लुब्धः ॥ १२॥"
  },
  {
    "chapter": 16,
    "verse": 13,
    "text": "स्फुटवाग् व्यसनी रिपुहा साहसिकः शतभिषजि दुर्ग्राह्यः ।\n\nभाद्रपदासूद्वि गनः स्त्री जितधनी पटुरदाता च ॥ १३॥"
  },
  {
    "chapter": 16,
    "verse": 14,
    "text": "वक्ता सुखी प्रजावान् जित शत्रुर्धार्मिको द्वितीयासु ।\n\nसम्पूर्णाङ्गः सुभगः शूरः शुचिरर्थवान् पौष्णे ॥ १४॥"
  },
  {
    "chapter": 17,
    "verse": 1,
    "text": "वृत्ताताम्रदृगुष्णशाकलघुभुक् क्षिप्रप्रसादोऽटनः कामी दुर्बलजानुरस्थिरधनः शूरोऽङ्गना वल्लभः ।\n\nसेवाज्ञः कुनखी व्रणाङ्कितशिरा मानी सहोत्थाग्रजः शक्त्या पाणितले अङ्कितोऽतिचपलस्तोये अतिभीरुः क्रिये ॥ १॥"
  },
  {
    "chapter": 17,
    "verse": 2,
    "text": "कान्तः खेलगतिः पृथुऊरुवदनः पृष्ठास्य पार्श्वाङ्कितस्त्यागी क्लेशसहः प्रभुः ककुदवान् कन्याप्रजः श्लेष्मलः ।\n\nपूर्वैर्बन्धु धनात्मजैर्विरहितः सौभाग्ययुक्तः क्षमी दीप्ताग्निः प्रमदाप्रियः स्थिरसुहृन् मध्यान्त्य सौख्यो गवि ॥ २॥"
  },
  {
    "chapter": 17,
    "verse": 3,
    "text": "स्त्रीलोलः सुरतोपचार कुशलस्ताम्रेक्षणः शास्त्रविद् दूतः कुञ्चित मूर्धजः पटुमतिर्हास्येङ्गितद्यूतवित् ।\n\nचार्वङ्गः प्रिय वाक् प्रभ क्षणरुचिर्गीत प्रियो नृत्यवित् क्लीबैर्याति रतिं समुन्नत नसश्चन्द्रे तृतीयऋक्षगे ॥ ३॥"
  },
  {
    "chapter": 17,
    "verse": 4,
    "text": "आवक्रद्रुतगः समुन्नतकटिः स्त्रीनिर्ज्जितः सत्सुहृद् दैवज्ञः प्रचुरालयक्षयधनैः संयुज्यते चन्द्रवत् ।\n\nह्रस्वः पीन गलः समेति च वंश साम्ना सुहृद् वत्सलस्तोयोद्यानरतः स्व वेश्म सहिते जातः शशाङ्के नरः ॥ ४॥"
  },
  {
    "chapter": 17,
    "verse": 5,
    "text": "तीक्ष्णः स्थूलहनुर्विशालवदनः पिङ्गेक्षणोऽल्पात्मजः स्त्रीद्वेषी प्रियमांसकानननगः कुप्यत्यकार्ये चिरम् ।\n\nक्षुत्तृष्णोदरदन्त मानसरुजा सम्पीडितस्त्यागवान् विक्रान्तः स्थिरधीः सुगर्वितमना मातुर्विधेयोऽर्क भे ॥ ५॥"
  },
  {
    "chapter": 17,
    "verse": 6,
    "text": "व्रीडा मन्थर चारु वीक्षण गतिः स्रस्तांसबाहुः सुखी श्लक्ष्णः सत्यरतः कलासु निपुणः शास्त्रार्थविद् धार्मिकः ।\n\nमेधावी सुरतप्रियः परगृहैर्वित्तैश्च संयुज्यते कन्यायां परदेशगः प्रियवचाः कन्या प्रजोऽल्पात्मजः ॥ ६॥"
  },
  {
    "chapter": 17,
    "verse": 7,
    "text": "देवब्राह्मणसाधुपूजनरतः प्राज्ञः शुचिः स्त्रीजितः प्रांशुश्च उन्नतनासिकः कृश चलद् गात्रोऽटनोऽर्थान्वितः हीनाङ्गः क्रयविक्रयेषुकुशलो देवद्विनामा सरुक् बन्धूनाम् उपकारकृद् विरुषितस्त्यक्तस्तु तैः सप्तमे ॥ ७॥"
  },
  {
    "chapter": 17,
    "verse": 8,
    "text": "पृथुलनयनवक्षा वृत्त जङ्घोरु जानुर्जनक गुरु वियुक्तः शैशवे व्याधितश्च ।\n\nनरपतिकुलपूज्यः पिङ्गलः क्रूरचेष्टो झष कुलिश खगाङ्कश्छन्न पापोऽलिजातः ॥ ८॥"
  },
  {
    "chapter": 17,
    "verse": 9,
    "text": "व्यादीर्घास्यशिरोधरः पितृधनस्त्यागी कविर्वीर्यवान् वक्ता स्थूलरदश्रवोधरनसः कर्मोद्यतः शिल्पवित् ।\n\nकुब्जांशः कुनखी समांसलभुजः प्रागल्भ्यवान् धर्मविद् बन्धुद्विट् न बलात् समैति च वशं साम्नैक साध्योऽश्वजः ॥ ९॥"
  },
  {
    "chapter": 17,
    "verse": 10,
    "text": "नित्यं लालयति स्वदार तनयान् धर्मध्वजोऽधः कृशः स्वक्षः क्षामकटिर्गृहीतवचनः सौभाग्ययुक्तोऽलसः ।\n\nशीतालुर्मनुजोऽटनश्च मकरे सत्वाधिकः काव्यकृल् लुब्धोऽगम्यजराङ्गनासु निरतः सन्त्यक्त लज्जोऽघृणः ॥ १०॥"
  },
  {
    "chapter": 17,
    "verse": 11,
    "text": "करभगलः शिरालुः खरलोमशदीर्घतनुः पृथुचरणोरुपृष्ठजघनास्यकटिर्जरठः ।\n\nपरवनितार्थपापनिरतः क्षयवृद्धियुतः प्रियकुसुमानुलेपनसुहृद् घटजोऽध्वसहः ॥ ११॥"
  },
  {
    "chapter": 17,
    "verse": 12,
    "text": "जलपरधनभोक्तादार वासोऽनुरक्तः समरुचिर शरीरस्तुङ्ग नासो बृहत्कः ।\n\nअभिभवति सपत्नान् स्त्रीजितश्चारुदृष्टिर्द्युतिनिधि-धनभोगीपण्डितश्चान्त्यराशौ ॥ १२॥"
  },
  {
    "chapter": 17,
    "verse": 13,
    "text": "बलवति राशौ तदधिपतौ च स्वबलयुतः स्याद् यदि तुहिनांशुः ।\n\nकथितकलानाम् अविकलदाता शशिवद् अतोऽन्येऽप्यनुपरिचिन्त्याः ॥ १३॥"
  },
  {
    "chapter": 18,
    "verse": 1,
    "text": "प्रथितश्चतुरोऽटनोऽल्पवित्तः क्रियगे त्वायुधभृद् वितुङ्गभागे ।\n\nगवि वस्त्रसुगन्धपण्यजीवी वनिताद्विट् कुशलश्च गेयवाद्ये ॥ १॥"
  },
  {
    "chapter": 18,
    "verse": 2,
    "text": "विद्याज्योतिषवित्तवान् मिथुनगे भानौ कुलीरे स्थिते तीक्ष्णोऽस्वः परकार्यकृच्छ्रमपथक्लेशैश्च संयुज्यते ।\n\nसिंहस्थे वनशैलगोकुलरतिर्वीर्यान्वितोऽज्ञः पुमान् कन्यास्थे लिपि लेख्य काव्य गणित ज्ञानान्वितः स्त्रीवपुः ॥ २॥"
  },
  {
    "chapter": 18,
    "verse": 3,
    "text": "जातस्तौलिनि शौंडिकोऽध्वनिरतो हैरण्यको नीचकृत् क्रूरः साहसिको विषार्जितधनः शस्त्रान्तगोऽलिस्थिते ।\n\nसत्पूज्यो धनवान् धनुर्धरगते तीक्ष्णो भिषक् कारुको नीचोऽज्ञः कुवणिङ् मृगे अल्पधनवांल् लुब्धोऽन्य भाग्यैर्रतः ॥ ३॥"
  },
  {
    "chapter": 18,
    "verse": 4,
    "text": "नीचो घटे तनयभाग्यपरिच्युतोऽस्वस्तोयोत्थ- पण्यविभवो वनितादृतोऽन्त्ये ।\n\nनक्षत्रमानवतनुप्रतिमे विभागे लक्ष्मादिशेत् तुहिनरश्मिदिनेशयुक्ते ॥ ४॥"
  },
  {
    "chapter": 18,
    "verse": 5,
    "text": "नरपतिसत्कृतोऽटनश्चमूपवणिक्सधनः क्षततनुश्चौरभूरिविषयांश्च कुजः स्वगृहे ।\n\nयुवतिजितान् सुहृत्सु विषमान् परदाररतान् कुहकसुवेषभीरुपरुषान् सितभे जनयेत् ॥ ५॥"
  },
  {
    "chapter": 18,
    "verse": 6,
    "text": "बौधे असहस्तनयवान् विसुहृत् कृतज्ञो गान्धर्वयुद्धकुशलः कृपणोऽभयोऽर्थी ।\n\nचान्द्रे अर्थवान् सलिलयानसमर्जितस्वः प्राज्ञश्च भूमितनये विकलः खलश्च ॥ ६॥"
  },
  {
    "chapter": 18,
    "verse": 7,
    "text": "निःस्वः क्लेशसहो वनान्तर चरः सिंहे अल्पदारात्मजो जैवे नैकरिपुर्नरेन्द्र सचिवः ख्यातोऽभयोऽल्पात्मजः ।\n\nदुःखार्तो विधनोऽटनोऽनृतरतस्तीक्ष्णश्च कुम्भ स्थिते भौमे भूरि धनात्मजो मृग गते भूपोऽथ वा तत् समः ॥ ७॥"
  },
  {
    "chapter": 18,
    "verse": 8,
    "text": "द्यूतऋणपानरतनास्तिकचौरनिःस्वाः कुस्त्रीककूटकृदसत्यरताः कुजऋक्षे ।\n\nआचार्यर्भूरिसुतदारधनार्जनेष्टाः शौक्रे वदान्यगुरुभक्तिरताश्च सौम्ये ॥ ८॥"
  },
  {
    "chapter": 18,
    "verse": 9,
    "text": "विकत्थनः शास्त्र कला विदग्धः प्रियंवदः सौख्यरतस्तृतीये ।\n\nजलार्जितस्वः स्वजनस्यशत्रुः शशाङ्कजे शीतकरऋक्षयुक्ते ॥ ९॥"
  },
  {
    "chapter": 18,
    "verse": 10,
    "text": "स्त्री द्वेष्यो विधन सुखात्मजोऽटनोऽज्ञः स्त्री लोलः स्व परिभवोऽर्कराशिगे ज्ञे ।\n\nत्यागी ज्ञः प्रचुर गुणः सुखी क्षमावान् युक्ति ज्ञो विगत भयश्च षष्ठराशौ ॥ १०॥"
  },
  {
    "chapter": 18,
    "verse": 11,
    "text": "परकर्मकृद् अस्व शिल्पबुद्धी ऋणवान् विष्टिकरो बुधे अर्कजऋक्षे ।\n\nनृपसत्कृत पण्डिताप्तवाक्यो नवमे अन्त्ये जितसेवकोंऽत्यशिल्पः ॥ ११॥"
  },
  {
    "chapter": 18,
    "verse": 12,
    "text": "तेजो दारगुणान्वितः सुरगुरौ ख्यातः पुमान् कौजभे ।\n\nकल्पाङ्गः सधनार्थमित्रतनयस्त्यागी प्रियः शौक्रभे बौधे भूरि परिच्छदात्मजसुहृत् साचिव्ययुक्तः सुखी ॥ १२॥"
  },
  {
    "chapter": 18,
    "verse": 13,
    "text": "चान्द्रे रत्नसुतस्वदारविभवप्रज्ञासुखैरन्वितः सिंहे स्याद् बल नायकः सुरगुरौ प्रोक्तं च यच्चन्द्रभे ।\n\nस्वऋक्षे माण्डलिको नरेन्द्र सचिवः सेनापतिर्वाधनी कुम्भे कर्कटवत् फलानि मकरे नीचोऽल्प वित्तोऽसुखी ॥ १३॥"
  },
  {
    "chapter": 18,
    "verse": 14,
    "text": "परयुवति रतस्तदर्थ वादैर्हृत विभवः कुल पांसनः कुजऋक्षे ।\n\nस्व बल मति धनो नरेन्द्र पूज्यः स्व जन विभुः प्रथितोऽभयः सिते स्वे ॥ १४॥"
  },
  {
    "chapter": 18,
    "verse": 15,
    "text": "नृपकृत्यकरोऽर्थवान् कलाविन् मिथुने षष्ठगते अतिनीचकर्मा रविजऋक्षगते अमरारिपूज्ये सुभगः स्त्रीविजितो रतः कुनार्याम् ॥ १५॥"
  },
  {
    "chapter": 18,
    "verse": 16,
    "text": "द्विभार्योऽर्थी भीरुः प्रबलमदशोकश्च शशिभे हरौ योषाप्तार्थः प्रवरयुवतिर्मन्द तनयः ।\n\nगुणैः पूज्यः सस्वस्तुरग सहिते दानवगुरौ झषे विद्वान् आढ्यो नृपजनितपूजोऽतिसुभगः ॥ १६॥"
  },
  {
    "chapter": 18,
    "verse": 17,
    "text": "मूर्खोऽटनः कपटवान् विसुहृद् यमे अजे कीटे तु बन्ध वध भाक् चपलोऽघृणश्च ।\n\nनिर्ह्रीसुखार्थतनयः स्खलितश्च लेख्ये रक्षापतिर्भवति मुख्यपतिश्च बौधे ॥ १७॥"
  },
  {
    "chapter": 18,
    "verse": 18,
    "text": "वर्ज्यस्त्रीष्टो न बहुविभवो भूरिभार्यो वृषस्थे ख्यातः स्वोच्चे गण पुरबलग्रामपूज्योऽर्थवांश्च ।\n\nकर्किण्यस्वो विकलदशनो मातृहीनोऽसुतोऽज्ञः सिंहे अनार्यो विसुखतनयो विष्टिकृत् सूर्यपुत्रे ॥ १८॥"
  },
  {
    "chapter": 18,
    "verse": 19,
    "text": "स्वन्तः प्रत्ययितो नरेन्द्रभवने सत्पुत्रजायाधनो जीवक्षेत्रगते अर्कजे पुरबलग्रामाग्रनेताऽथवा ।\n\nअन्य स्त्री धन संवृतः पुर बल ग्रामाग्रणीर्मन्ददृक् स्व क्षेत्रे मलिनः स्थिरार्थ विभवो भोक्ता च जातः पुमान् ॥ १९॥"
  },
  {
    "chapter": 18,
    "verse": 20,
    "text": "शिशिरकरसमागमेक्षणानां सदृशफलं प्रवदन्ति लग्नजातम् ।\n\nफलम् अधिकम् इदं यद् अत्र भावाद् भवनभनाथगुणैर्विचिन्तनीयम् ॥ २०॥"
  },
  {
    "chapter": 19,
    "verse": 1,
    "text": "चन्द्रे भूपबुधौ नृपोपमगुणी स्तेनोऽधनश्चाजगे निःस्वः स्तेननृमान्यभूपधनिनः प्रेष्यः कुजाद्यैर्गवि ।\n\nनृस्थे अयोव्यवहारिपार्थिवबुधाभिस्तन्तु वायोऽधनो स्वऋक्षे योद्धृकविज्ञभूमिपतयोऽयोजीविदृग्रोगिणौ ॥ १॥"
  },
  {
    "chapter": 19,
    "verse": 2,
    "text": "ज्योतिर्ज्ञाढ्य नरेन्द्र नापित नृ पक्ष्मेशा बुधाद्यैर्हरौ तद्वद् भूप चमूप नैपुणयुताः षष्ठे अशुभैः स्त्र्याश्रयः ।\n\nजूके भूप सुवर्ण कार वणिजः शेषेक्षिते नैकृती कीटे युग्म पिता नतश्चरजको व्यङ्गोऽधनो भूपतिः ॥ २॥"
  },
  {
    "chapter": 19,
    "verse": 3,
    "text": "ज्ञात्युर्वीशजनाश्रयश्च तुरगे पापैः सदम्भः शठश्चात्युर्वीशनरेन्द्रपण्डितधनी द्रव्योनभूपो मृगे ।\n\nभूपो भूपसमोऽन्यदारनिरतः शेषैश्च कुम्भ स्थिते हास्यज्ञो नृपतिर्बुधश्च झषगे पापश्च पापेक्षिते ॥ ३॥"
  },
  {
    "chapter": 19,
    "verse": 4,
    "text": "होरेशऋक्षदलाश्रितैः शुभकरो दृष्टः शशी तद्गतस्त्र्यंशे तत्पतिभिः सुहृद्भवनगैर्वा वीक्षितः शस्यते ।\n\nयत् प्रोक्तं प्रतिराशिवीक्षणफलं तद्द्वादशांशे स्मृतं सूर्योद्यैरवलोकिते अपि शशिनि ज्ञेयं नवांशेष्वतः ॥ ४॥"
  },
  {
    "chapter": 19,
    "verse": 5,
    "text": "आरक्षिको वधरुछिः कुशलो नियुद्धे भूपोऽर्थवान् कलह कृत् क्षितिजांश संस्थे ।\n\nमूर्खोऽन्यदार निरतः सुकविः सितांशे सत् काव्य कृत् सुख परोऽन्य कलत्रगश्च ॥ ५॥"
  },
  {
    "chapter": 19,
    "verse": 6,
    "text": "बौधे हि रङ्गचरचौरकवीन्द्रमन्त्री गेयज्ञशिल्पनिपुणः शशिनि स्थिते अंशे ।\n\nस्वांशे अल्पगात्रधनलुब्धतपस्विमुख्यः स्त्रीपोष्यकृत्यनिरतश्च निरीक्ष्यमाणं ॥ ६ ॥"
  },
  {
    "chapter": 19,
    "verse": 7,
    "text": "सक्रोधोनरपतिसंमतो निधीशः सिंहांशे प्रभुरसुतोऽतिहिंस्रकर्मा ।\n\nजीवांशे प्रथितबलोरणोपदेष्टाहास्यज्ञः सचिवविकामवृद्धशीलः ॥ ७॥"
  },
  {
    "chapter": 19,
    "verse": 8,
    "text": "अल्पापत्यो दुःखितः सत्यपि स्वे मानासक्तः कर्मणि स्वे अनुरक्तः ।\n\nदुष्टस्त्रीष्टः कृपणश्चार्किभागे चन्द्रे भानौ तद्वद् इन्द्वादिदृष्टे ॥ ८॥"
  },
  {
    "chapter": 19,
    "verse": 9,
    "text": "वर्गोत्तम स्व परगेषु शुभं यद् उक्तं तत् पुष्ट मध्य लघुता शुभम् उत्क्रमेण ।\n\nवीर्यान्वितोऽंशक पतिर्निरुणद्धि पूर्वं राशी क्षणस्य फलम् अंश फलं ददाति ॥ ९॥"
  },
  {
    "chapter": 20,
    "verse": 1,
    "text": "शूरः स्तब्धो विकलनयनो निर्घृणोऽर्के तनुस्थे मेषे सस्वस्तिमिरनयनः सिंहसंस्थे निशाधः ।\n\nनीचे अन्धोऽस्वः शशिगृहगते बुद्बुदाक्षः पतङ्गे भूरिद्रव्यो नृपहृतधनो वक्ररोगी द्वितीये ॥ १॥"
  },
  {
    "chapter": 20,
    "verse": 2,
    "text": "मतिविक्रमवांस्तृतीयगेऽर्के विसुखः पीडितमानसश्चतुर्थे ।\n\nअसुतो धन वर्जितस्त्रिकोणे बलवाञ् छत्रु जितश्च शत्रु याते ॥ २॥"
  },
  {
    "chapter": 20,
    "verse": 3,
    "text": "स्त्रीभिर्गतः परिभवं मदगे पतङ्गे स्वल्पात्मजो निधनगे विकलेक्षणश्च ।\n\nधर्मे सुतार्थ सुख भाक् सुख शौर्य भाक् खे लाभे प्रभूतधनवान् पतितस्तु रिःफे ॥ ३॥"
  },
  {
    "chapter": 20,
    "verse": 4,
    "text": "मूकोन्मत्तजडान्धहीनबधिरप्रेष्याः शशाङ्कोदये स्वर्क्षाजोच्चगते धनी बहुसुतः सस्वः कुटुम्बी धने ।\n\nहिंस्रो भ्रातृगते सुखे सतनये तत्प्रोक्तभावान्वितो नैकारिर्मृदु काय वह्नि मदनस्तीक्ष्णोऽलसश्चारिगे ॥ ४॥"
  },
  {
    "chapter": 20,
    "verse": 5,
    "text": "ईर्षुस्तीव्रमदो मदे बहुमतिर्व्याध्यर्दितश्चाष्टमे सौभाग्यात्मजमित्रबन्धुधनभाग् धर्मस्थिते शीतगौ ।\n\nनिष्पत्तिं समुपैति धर्मधनधी शौर्यैर्युतः कर्मगे ख्यातो भावगुणान्वितो भवगते क्षुद्रोऽङ्ग हीनो व्यये ॥ ५॥"
  },
  {
    "chapter": 20,
    "verse": 6,
    "text": "लग्ने कुजे क्षततनुर्धनगे कदन्नो धर्मे अघवान् दिनकरप्रतिमोऽन्य संस्थः ।\n\nविद्वान् धनी प्रखलपण्डितमन्त्र्यशत्रुर्धर्मज्ञ विश्रुत गुणः परतोऽर्कवज् ज्ञे ॥ ६॥"
  },
  {
    "chapter": 20,
    "verse": 7,
    "text": "विद्वान् सुवाक्यः कृपणः सुखी च धीमानशत्रुः पितृतोऽधिकश्च ।\n\nनीचस्तपस्वी सधनः सलाभः खलश्च जीवे क्रमशो विलग्नात् ॥ ७॥"
  },
  {
    "chapter": 20,
    "verse": 8,
    "text": "स्मरनिपुणः सुखितश्च विलग्ने प्रियकलहोऽस्तगते सुरतेप्सुः ।\n\nतनयगते सुखितो भृगुपुत्रे गुरुवदतोऽन्यगृहे सधनोऽन्त्ये ॥ ८॥"
  },
  {
    "chapter": 20,
    "verse": 9,
    "text": "अदृष्टार्थो रोगी मदनवशगोऽत्यन्तमलिनः शिशुत्वे पीडार्तः सवितृसुतलग्नेत्यलसवाक् ।\n\nगुरुस्वऋक्षोच्चस्थे नृपतिसदृशो ग्रामपुरपः सुविद्वांश्चार्वङ्गो दिनकरसमोऽन्यत्रकथितः ॥ ९॥"
  },
  {
    "chapter": 20,
    "verse": 10,
    "text": "सुहृदरिपरकीयस्वऋक्षतुङ्गस्थितानां फलम् अनुपरिचिन्त्यं लग्नदेहादिभावैः ।\n\nसमुपचयविपत्ती सौम्यपापेषु सत्यः कथयति विपरीतं रिःफषष्ठाष्टभेषु ॥ १०॥"
  },
  {
    "chapter": 20,
    "verse": 11,
    "text": "उच्चत्रिकोणस्वसुहृच्छत्रुनीचगृहार्कगैः ।\n\nशुभं सम्पूर्णपादोनदलपादाल्पनिष्फलम् ॥ ११॥"
  },
  {
    "chapter": 21,
    "verse": 1,
    "text": "कुलसमकुलमुख्यबन्धुपूज्या धनिसुखिभोगिनृपाः स्वभैकवृद्ध्या ।\n\nपर विभव सुहृत् स्व बन्धु पोष्या गणप बलेश नृपाश्च मित्र भेषु ॥ १॥"
  },
  {
    "chapter": 21,
    "verse": 2,
    "text": "जनयति नृपम् एकोऽप्युच्चगो मित्रदृष्टः प्रचुरधनसमेतं मित्रयोगाच्चसिद्धम् ।\n\nविधनविसुखमूढव्याधितो बन्धतप्तो वधदुरितसमेतः शत्रुनीचऋक्षगेषु ॥ २॥"
  },
  {
    "chapter": 21,
    "verse": 3,
    "text": "न कुम्भ लग्नं शुभम् आह सत्यो न भाग भेदाद् यवना वदन्ति ।\n\nकस्यांश भेदो न तथास्ति राशेरतिप्रसङ्गस्त्विति विष्णुगुप्तः ॥ ३॥"
  },
  {
    "chapter": 21,
    "verse": 4,
    "text": "यातेष्वसत् स्व सम भेषु दिनेश होरां ख्यातो महोद्यम बलार्थयुतोऽतितेजाः ।\n\nचान्द्रीं शुभेषु युजि मार्दव कान्ति सौख्य सौभाग्यधी मधुर वाक्ययुतः प्रजातः ॥ ४॥"
  },
  {
    "chapter": 21,
    "verse": 5,
    "text": "तास्वेव होरा स्व परऋक्षगेषु ज्ञेया नराः पूर्व गणेषु मध्याः ।\n\nव्यत्यस्त होरा भवन स्थितेषु मर्त्या भवन्त्युक्त गुणैर्विहीनाः ॥ ५॥"
  },
  {
    "chapter": 21,
    "verse": 6,
    "text": "कल्याणरूपगुणम् आत्मसुहृद्दृकोणे चन्द्रोऽन्यगस्तदधिनाथ गुणं करोति ।\n\nव्यालोद्यतायुधचतुश्चरणाण्डजेषु तीक्ष्णोऽतिहिंस्रगुरु तल्परतोऽटनश्च ॥ ६॥"
  },
  {
    "chapter": 21,
    "verse": 7,
    "text": "स्तेनो भोक्ता पण्डिताढ्यो नरेन्द्रः क्लीबः शूरो विष्टिकृद् दासवृत्तिः ।\n\nपापो हिंस्रोऽभीश्च वर्गोत्तमांशेष्वेषाम् ईषाराशिवद् द्वादशांशैः ॥ ७॥"
  },
  {
    "chapter": 21,
    "verse": 8,
    "text": "जायान्वितो बलविभूषणसत्वयुक्तस्तेजोऽतिसाहसयुतश्च कुजे स्वभागे ।\n\nरोगी मृतस्वयुवतिर्विषमोऽन्यदारो दुःखी परिच्छदयुतो मलिनोऽर्कपुत्रे ॥ ८॥"
  },
  {
    "chapter": 21,
    "verse": 9,
    "text": "स्वांशे गुरौ धनयशः सुखबुद्धियुक्तास्तेजस्विपूज्यनिरुगुद्यम- भोगवन्तः ।\n\nमेधाकलाकपटकाव्यविवादशिल्पशास्त्रार्थ साहसयुताः शशिजे अतिमान्याः ॥ ९॥"
  },
  {
    "chapter": 21,
    "verse": 10,
    "text": "स्वे त्रिंशांशे बहुसुतसुखारोग्यभाग्यार्थरूपः शुक्रे तीक्ष्णः सुललितवपुः सुप्रकीर्णेन्द्रियश्च ।\n\nशूरस्तब्धौ विषमवधकौ सद्गुणाढ्यौ सुखिज्ञौ चार्वङ्गेष्टौ रविशशियुतेष्वारपूर्वांशकेषु ॥ १०॥"
  },
  {
    "chapter": 22,
    "verse": 1,
    "text": "स्वऋक्षतुङ्गमूलत्रिकोणगाः कण्टकेषु यावन्ताश्रिताः ।\n\nसर्व एव ते अन्योन्य कारकाः कर्मगस्तु तेषां विशेषतः ॥ १॥"
  },
  {
    "chapter": 22,
    "verse": 2,
    "text": "कर्कटोदयगते यथोडुपे स्वोच्चगाः कुजयमार्कसूरयः ।\n\nकारका निगदिताः परस्परं लग्नगस्य सकलोऽम्बराम्बुगः ॥ २॥"
  },
  {
    "chapter": 22,
    "verse": 3,
    "text": "स्वत्रिकोणोच्चगो हेतुरन्योन्यं यदि कर्मगः ।\n\nसुहृत् तद्गुण सम्पन्नः कारकश्चापि स स्मृतः ॥ ३॥"
  },
  {
    "chapter": 22,
    "verse": 4,
    "text": "शुभं वर्गोत्तमे जन्म वेशिस्थाने च सद्ग्रहे ।\n\nअशून्येषु च केन्द्रेषु कारकाख्यग्रहेषु च ॥ ४॥"
  },
  {
    "chapter": 22,
    "verse": 5,
    "text": "मध्ये वयसः सुखप्रदाः केन्द्रस्था गुरुजन्मलग्नपाः ।\n\nपृष्ठोभयकोदयऋक्षगास्त्वन्ते अन्तः प्रथमेषु पाकदाः ॥ ५॥"
  },
  {
    "chapter": 22,
    "verse": 6,
    "text": "दिन कररुधिरौ प्रवेशकाले गुरुभृगुजौ भवनस्य मध्ययातौ ।\n\nरविसुतशशिनौ विनिर्गमस्थौ शशितनयः फलदस्तु सर्वकालम् ॥ ६॥"
  },
  {
    "chapter": 23,
    "verse": 1,
    "text": "लग्नात् पुत्रकलत्रभे शुभपतिप्राप्ते अथ वालोकिते चन्द्राद् वा यदि सम्पद् अस्ति हि तयोर्ज्ञेयोऽन्यथा संभवः ।\n\nपाथोनोदयगे रवौ रवि सुतो मीनस्थितो दारहा पुत्रस्थानगतश्च पुत्रमरणं पुत्रोऽवनेर्यच्छति ॥ १॥"
  },
  {
    "chapter": 23,
    "verse": 2,
    "text": "उग्रग्रहैः सितचतुरस्रसंस्थितैर्मध्यस्थिते भृगुतनये अथवा उग्रयोः ।\n\nसौम्यग्रहैरसहित संनिरीक्षिते जायावधो दहननिपातपाशजः ॥ २॥"
  },
  {
    "chapter": 23,
    "verse": 3,
    "text": "लग्नाद् व्ययारिगतयोः शशितिग्मरश्म्योः पत्न्या सहैकनयनस्य वदन्ति जन्म ।\n\nद्यूनस्थयोर्नवमपञ्चमसंस्थयोर्वा शुक्रार्कयोर्विकलदारम् उशन्ति जातम् ॥ ३॥"
  },
  {
    "chapter": 23,
    "verse": 4,
    "text": "कोणोदये भृगुतनये अस्तचक्रसंधौ वन्ध्या पतिर्यदि न सुतऋक्षम् इष्टयुक्तम् ।\n\nपापग्रहैर्व्ययमदलग्नराशिसंस्थैः क्षीणे शशिन्यसुतकलत्रजन्मधीस्थे ॥ ४॥"
  },
  {
    "chapter": 23,
    "verse": 5,
    "text": "असितकुजयोर्वर्गे अस्तस्थे सिते तदवेक्षिते परयुवतिगस्तौ चेत् सेन्दू स्त्रिया सह पुंश्चलः ।\n\nभृगुजशशिनोरस्ते अभार्यो नरो विसुतोऽपि वा परिणततनू नृस्त्र्योर्दृष्टौ शुभैः प्रमदा पती ॥ ५॥"
  },
  {
    "chapter": 23,
    "verse": 6,
    "text": "वंशच्छेत्ता खमदसुखगैश्चन्द्रदैत्येज्य पापैः शिल्पी त्र्यंशे शशिसुतयुते केन्द्रसंस्थार्कि दृष्टे ।\n\nदास्यां जातो दितिसुतगुरौ रिःफगे सौरभागे नीचोऽर्केन्द्वोर्मदनगतयोर्दृष्टयोः सूर्यजेन ॥ ६॥"
  },
  {
    "chapter": 23,
    "verse": 7,
    "text": "पापालोकितयोः सितावनिजयोरस्तस्थयोर्वाध्यरुक् चन्द्रे कर्कटवृश्चिकांशकगते पापैर्युते गुह्यरुक् ।\n\nश्वित्री रिःफधनस्थयोरशुभयोश्चन्द्रोदये अस्ते रवौ चन्द्रे खे अवनिजे अस्तगे च विकलो यद्यर्कजो वेशिगः ॥ ७॥"
  },
  {
    "chapter": 23,
    "verse": 8,
    "text": "अन्तः शशिन्यशुभयोर्मृगगे पतङ्गे श्वासक्षयप्लिहकविद्रधिगुल्मभाजः ।\n\nशोषी परस्परगृहांशगयोर्रवीन्द्वोः क्षेत्रे अथवा युगपद् एकगयोः कृशो वा ॥ ८॥"
  },
  {
    "chapter": 23,
    "verse": 9,
    "text": "चन्द्रे अश्विमध्यझषकर्किमृगाजभागे कुष्ठी समन्दरुधिरे तदवेक्षिते वा ।\n\nयातैस्त्रिकोणम् अलिकर्किवृषैर्मृगे च कुष्ठी च पापसहितैरवलोकितैर्वा ॥ ९॥"
  },
  {
    "chapter": 23,
    "verse": 10,
    "text": "निधनारिधनव्ययस्थितारवि चन्द्रारयमा यथा तथा ।\n\nबलवद्ग्रहदोष कारणैर्मनुजानां जनयन्त्यनेत्रताम् ॥ १०॥"
  },
  {
    "chapter": 23,
    "verse": 11,
    "text": "नवमायतृतीयधीयुता न च सौम्यैरशुभा निरीक्षिताः ।\n\nनियमाच्छ्रवणोपघातदारदवैकृत्यकराश्च सप्तमे ॥ ११॥"
  },
  {
    "chapter": 23,
    "verse": 12,
    "text": "उदयत्युडुपे सुरास्यगे सपिशाचोऽशुभयोस्त्रिकोणयोः ।\n\nसोपप्लवमण्डले रवावुदयस्थे नयनापवर्जितः ॥ १२॥"
  },
  {
    "chapter": 23,
    "verse": 13,
    "text": "संस्पृष्टः पवनेन मन्दगयुते द्यूने विलग्ने गुरौ सोन्मादोऽवनिजे स्थिते अस्त भवने जीवे विलग्नाश्रिते ।\n\nतद्वत् सूर्य सुतोदये अवनि सुते धर्मात्मजद्यूनगे जातो वास सहस्ररश्मि तनये क्षीणे व्यये शीतगौ ॥ १३॥"
  },
  {
    "chapter": 23,
    "verse": 14,
    "text": "राश्यंशपोष्णकरशीतकरामरेज्यैर् नीचाधिपांशगतैररिभागगैर्वा ।\n\nएभ्योऽल्पमध्यबहुभिः क्रमशः प्रसूता ज्ञेयाः स्युरभ्युपगमक्रयगर्भदासाः ॥ १४॥"
  },
  {
    "chapter": 23,
    "verse": 15,
    "text": "विकृतदशनः पापैर्दृष्टे वृषाजहयोदये खलतिरशुभक्षेत्रे लग्ने हये वृषभे अपि वा ।\n\nनवमसुतगे पापैर्दृष्टे रवावदृढेक्षणो दिनकरसुते नैकव्याधिः कुजे विकलः पुमान् ॥ १५॥"
  },
  {
    "chapter": 23,
    "verse": 16,
    "text": "व्ययसुतधनधर्मगैरसौम्यैर् भवनसमाननिबन्धनं विकल्प्यम् ।\n\nभुजगनिगडपाशभृद् दृकाणैर्बलवद् असौम्यनिरीक्षितैश्च तद्वत् ॥ १६॥"
  },
  {
    "chapter": 23,
    "verse": 17,
    "text": "पुरुष वचनोऽपस्मारार्तः क्षयी च निशा पतौ सरवि तनये वक्रालोकं गते परिवेषगे ।\n\nरवि यम कुजैः सौम्यादृष्टैर्नभः स्थलम् आश्रितैर्भृतक मनुजः पूर्वोद्दिष्टैर्वराधम मध्यमाः ॥ १७॥"
  },
  {
    "chapter": 24,
    "verse": 1,
    "text": "यद् यत् फलं नरभवे क्षमम् अङ्गनानां तत् तद् वदेत् पतिषु वा सकलं विधेयम् ।\n\nतासां तु भर्तृमरणं निधने वपुस्तु लग्नेन्दुगं सुभगतास्तमये पतिश्च ॥ १॥"
  },
  {
    "chapter": 24,
    "verse": 2,
    "text": "युग्मेषु लग्नशशिनोः प्रकृतिस्थिता स्त्री सच्छीलभूषणयुता शुभदृष्टयोश्च ।\n\nओजस्थयोश्च मनुजाकृतिशीलयुक्ता पापा च पापयुतवीक्षितयोर्गुणोना ॥ २॥"
  },
  {
    "chapter": 24,
    "verse": 3,
    "text": "कन्याइवदुष्टा व्रजतीहदास्यं साध्वी समाया कुचरित्रयुक्ता ।\n\nभूम्यात्मजऋक्षे क्रमशोऽंशकेषु वक्रार्किजीवेन्दुजभार्गवानाम् ॥ ३॥"
  },
  {
    "chapter": 24,
    "verse": 4,
    "text": "दुष्टा पुनर्भूः सगुणा कलाज्ञा ख्याता गुणैश्चासुरपूजितऋक्षे ।\n\nस्यात् कापटी क्लीबसमा सती च बौधे गुणाढ्या प्रविकीर्णकामा ॥ ४॥"
  },
  {
    "chapter": 24,
    "verse": 5,
    "text": "स्वच्छन्दा पतिघातिनी बहुगुणा शिल्पिन्यसाध्वीन्दुभे ।\n\nन्राचारा कुलटार्कभे नृपवधूः पुंश्चेष्टितागम्यगा ।\n\nजैवेनैकगुणाल्परत्यतिगुणा विज्ञानयुक्ता सती ।\n\nदासी नीचरतार्किभे पतिरतादुष्टा प्रजा स्वांशकैः ॥ ५॥"
  },
  {
    "chapter": 24,
    "verse": 6,
    "text": "शशि लग्न समायुक्तैः फलं त्रिंशांशकैरिदम् ।\n\nबलाबलविकल्पेनतयोरुक्तं विचिन्तयेत् ॥ ६॥"
  },
  {
    "chapter": 24,
    "verse": 7,
    "text": "दृक्संस्थावसितसितौ परस्परांशे शौक्रे वा यदि घटराशि संभवोऽंशः ।\n\nस्त्रीभिः स्त्री मदनविषानलप्रदीप्तं संशान्तिं नयति नराकृतिस्थिताभिः ॥ ७॥"
  },
  {
    "chapter": 24,
    "verse": 8,
    "text": "शून्ये कापुरुषोऽबले अस्तभवने सौम्यग्रहावीक्षिते क्लीवोऽस्ते बुधमन्दयोश्चरगृहे नित्यं प्रवासान्वितः ।\n\nउत्सृष्टारविणा कुजेन विधवा वाल्ये अस्तराशिस्थिते कन्याइवाशुभवीक्षिते अर्कतनये द्यूने जरां गच्छति ॥ ८॥"
  },
  {
    "chapter": 24,
    "verse": 9,
    "text": "आग्नेयैर्विधवास्तराशिसहितैर्मिश्रैः पुनर्भूर्भवेत् क्रूरे हीनबले अस्तगे स्वपतिना सौम्येक्षिते प्रोज्झिता ।\n\nअन्योन्यांशगयोः सितावनिजयोरन्यप्रसक्ताङ्गना द्यूने वा यदि शीतरश्मिसहितौ भर्तुस्तदानुज्ञया ॥ ९॥"
  },
  {
    "chapter": 24,
    "verse": 10,
    "text": "सौरारऋक्षे लग्नगे सेन्दु शुक्रे मत्रा सार्द्धं बन्धकी पापदृष्टे ।\n\nकौजे अस्तांशे सौरिणा व्याधि योनिश्चारु श्रोणी वल्लभा सद् ग्रहांशे ॥ १०॥"
  },
  {
    "chapter": 24,
    "verse": 11,
    "text": "वृद्धो मूर्खः सूर्यजऋक्षे अंशके वा स्त्री लोलः स्यात् क्रोधनश्चावनेये ।\n\nशौक्रे कान्तोऽतीवसौभाग्ययुक्तो विद्वान् भर्ता नैपुणज्ञश्च बौधे ॥ ११॥"
  },
  {
    "chapter": 24,
    "verse": 12,
    "text": "मदनवश गतो मृदुश्च चान्द्रे त्रिदशगुरौ गुणवान् जितेन्द्रियश्च ।\n\nअतिमृदुरतिकर्मकृच्च सौर्ये भवति गृहे अस्तमयस्थिते अंशके वा ॥ १२॥"
  },
  {
    "chapter": 24,
    "verse": 13,
    "text": "ईर्ष्यान्विता सुखपरा शशिशुक्रलग्ने ज्ञेन्द्वोः कलासु निपुणा सुखिता गुणाढ्या ।\n\nशुक्रज्ञयोस्तु रुचिरा सुभगा कलाज्ञा त्रिष्वप्यनेकवसु सौख्यगुणा शुभेषु ॥ १३॥"
  },
  {
    "chapter": 24,
    "verse": 14,
    "text": "क्रूरे अष्टमे विधवता निधनेश्वरोऽंशे यस्य स्थितो वयसि तस्य समे प्रदिष्टा ।\n\nसत्स्वर्थगेषु मरणं स्वयम् एव तस्याः कन्यालिगो हरिषु चाल्पसुतत्वम् इन्दौ ॥ १४॥"
  },
  {
    "chapter": 24,
    "verse": 15,
    "text": "सौरे मध्य बले बलेनरहितैः शीतांशु शुक्रेन्दुजैः शेषैर्वीर्य समन्वितैः पुरुषिणी यद्योजराश्युद्गमः ।\n\nजीवार स्फुजि दैन्दवेषु बलिषु प्राग् लग्नराशौ समे विख्याता भुवि नैक शास्त्र निपुणा स्त्री ब्रह्म वादिन्यपि ॥ १५॥"
  },
  {
    "chapter": 24,
    "verse": 16,
    "text": "पापे अस्ते नवम गत ग्रहस्य तुल्यां प्रव्रज्यां युवतिरुपैत्यसंशयेन ।\n\nउद्वाहे वरण विधौ प्रदान काले चिन्तायाम् अपि सकलं विधेयम् एतत् ॥ १६॥"
  },
  {
    "chapter": 25,
    "verse": 1,
    "text": "मृत्युर्मृत्युगृहेक्षणेन बलिभिस्तद्धातुकोपोद्भवस्तत् संयुक्तभगात्रजो बहुभवो वीर्यान्वितैर्भूरिभिः ।\n\nअग्न्यंब्वायुधजो ज्वरामयकृतस्तृट्क्षुत्कृतश्चाष्टमे सूर्याद्यैर्निधने चरादिषु परस्वाध्वप्रदेशेष्विति ॥ १॥"
  },
  {
    "chapter": 25,
    "verse": 2,
    "text": "शैलाग्राभिहतस्य सूर्यकुजयोर्मृत्युः खबन्धुस्थयोः कूपे मन्दशशाङ्कभूमितनयैर् बन्ध्वस्तकर्मस्थितैः ।\n\nकन्यायां स्वजनाद् धिमोष्णकरयोः पापग्रहैर्दृष्टयोः स्यातां यद्युभयोदये अर्कशशिनौ तोये तदा मज्जितः ॥ २॥"
  },
  {
    "chapter": 25,
    "verse": 3,
    "text": "मन्दे कर्कटगे जलोदरकृतो मृत्युर्मृगाङ्के मृगे शस्त्राग्निप्रभवः शशिन्यशुभयोर्मध्ये कुजऋक्षे स्थिते ।\n\nकन्यायां रुधिरोत्थशोषजनितस्तद्वत् स्थिते शीतगौ सौरऋक्षे यदि तद्वद् एव हिमगौ रज्ज्वग्निपातैः कृतः ॥ ३॥"
  },
  {
    "chapter": 25,
    "verse": 4,
    "text": "बन्धाद् धीनवमस्थयोरशुभयोः सौम्यग्रहादृष्टयोर्द्रेष्काणैश्च सपाशसर्पनिगडैश्छिद्रस्थितैर्बन्धतः ।\n\nकन्यायाम् अशुभान्विते अस्तमयगे चन्द्रे सिते मेषगे सूर्ये लग्नगते च विद्धि मरणं स्त्रीहेतुकं मन्दिरे ॥ ४॥"
  },
  {
    "chapter": 25,
    "verse": 5,
    "text": "शूलोद्भिन्नतनुः सुखे अवनिसुते सूर्ये अपि वा खे यमे सप्रक्षीण हिमांशुभिश्च युगपत् पापैस्त्रिकोणाद्यगैः ।\n\nबन्धुस्थे चरवौ वियत्यवनिजे क्षीणेन्दुसंवीक्षिते काष्ठेनाभिहतः प्रयाति मरणं सूर्यात्मजेनेक्षिते ॥ ५॥"
  },
  {
    "chapter": 25,
    "verse": 6,
    "text": "रन्ध्रास्पदाङ्गहिबुकैर्लगुडाहताङ्गः प्रक्षीणचन्द्ररुधिरार्किदिनेशयुक्तैः ।\n\nतैरेव कर्मनवमोदयपुत्रसंस्थैर् धूमाग्निबन्धनशरीरनिकुट्टनान्तः ॥ ६॥"
  },
  {
    "chapter": 25,
    "verse": 7,
    "text": "बन्ध्वस्त कर्म सहितैः कुज सूर्य मन्दैर्निर्याणम् आयुध शिखि क्षिति पाल कोपात् ।\n\nसौरेन्दु भूमि तनयैः स्व सुखास्पदस्थैर्ज्ञेयः क्षत कृमि कृतश्च शरीर घातः ॥ ७॥"
  },
  {
    "chapter": 25,
    "verse": 8,
    "text": "खस्थे अर्के अवनिजे रसातलगते यानप्रपाताद् वधो यन्त्रोत्पीडनजः कुजे अस्तमयगे सौरेन्दुनाभ्युद्गमे ।\n\nविण्मध्ये रुधिरार्किशीतकिरणैर्जूकाज सौरऋक्षगैर्याते वा गलितेन्दुसूर्यरुधिरैर्व्योमास्तबन्ध्वाह्वयान् ॥ ८॥"
  },
  {
    "chapter": 25,
    "verse": 9,
    "text": "वीर्यान्वितवक्रवीक्षिते क्षीणेन्दौ निधनस्थिते अर्कजे ।\n\nगुह्योद्भवरोगपीडया मृत्युः स्यात् कृमिशस्त्रदाहजः ॥ ९॥"
  },
  {
    "chapter": 25,
    "verse": 10,
    "text": "अस्ते रवौ सरुधिरे निधने अर्कपुत्रे क्षीणे रसातलगते हिमगौ खगान्तः ।\n\nलग्नात्मजाष्टमतपःस्विनभौममन्द-चन्द्रैस्तु शैलशिखराशनिकुड्यपातैः ॥ १०॥"
  },
  {
    "chapter": 25,
    "verse": 11,
    "text": "द्वाविंशः कथितस्तु कारणं द्रेष्काणो निधनस्य सूरिभिः ।\n\nतस्याधिपतिर्भवोऽपि वा निर्याणं स्वगुणैः प्रयच्छति ॥ ११॥"
  },
  {
    "chapter": 25,
    "verse": 12,
    "text": "होरानवांशकपयुक्तसमानभूमौ योगेक्षणादिभिरतः परिकल्प्यम् एतत् ।\n\nमोहस्तु मृत्युसमये अनुदितांशतुल्यः स्वेशेक्षिते द्विगुणितस्त्रिगुणः शुभैश्च ॥ १२॥"
  },
  {
    "chapter": 25,
    "verse": 13,
    "text": "दहनजलविमिश्रैर्भस्मसंक्लेदशोषैर् निधनभवनसंस्थैर्व्याल वर्गैर्विडन्तः ।\n\nइति शवपरिणामश्चिन्तनीयो यथोक्तः पृथुविरचितशास्त्राद् गत्यनूकादि चिन्त्यम् ॥ १३॥"
  },
  {
    "chapter": 25,
    "verse": 14,
    "text": "गुरुरुडुपतिशुक्रौ सूर्यभौमौ यमज्ञौ विबुधपितृतिरश्चो नारकीयांश्च कुर्युः ।\n\nदिनकरशशिवीर्याधिष्ठितात् त्र्यंशनाथात् प्रवरसमनिकृष्टास्तुङ्गह्रासाद् अनूके ॥ १४॥"
  },
  {
    "chapter": 25,
    "verse": 15,
    "text": "गतिरपि रिपु रन्ध्र त्र्यंशपोऽस्तस्थितो वा गुरुरथरिपु केन्द्र च्छिद्रगः स्वोच्च संस्थः ।\n\nउदयति भवने अन्त्ये सौम्य भागे च मोक्षो भवति यदि बलेन प्रोज्झितास्तत्र शेषाः ॥ १५॥"
  },
  {
    "chapter": 26,
    "verse": 1,
    "text": "आधानजन्मापरिबोधकाले सम्पृच्छतो जन्म वदेद् विलग्नात् ।\n\nपूर्वापरार्धे भवनस्य विन्द्याद् भानावुदग्दक्षिणगे प्रसूतिम् ॥ १॥"
  },
  {
    "chapter": 26,
    "verse": 2,
    "text": "लग्नत्रिकोणेषु गुरुस्त्रिभागैर्विकल्प्य वर्षाणि वयोऽनुमानात् ।\n\nग्रीष्मोऽर्क लग्ने कथितास्तु शेषैरन्यायनर्तावृतुरर्कचारात् ॥ २॥"
  },
  {
    "chapter": 26,
    "verse": 3,
    "text": "चन्द्रज्ञजीवाः परिवर्तनीयाः शुक्रार मन्दैरयने विलोमे ।\n\nद्रेष्काणभागे प्रथमे तु पूर्वो मासोऽनुपाताच्च तिथिर्विकल्प्यः ॥ ३॥"
  },
  {
    "chapter": 26,
    "verse": 4,
    "text": "अत्रापि होरा पटवो द्विजेन्द्राः सूर्यांश तुल्यां तिथिम् उद्दिशन्ति ।\n\nरात्रि द्यु संज्ञेषु विलोम जन्म भागैश्च वेलाः क्रमशो विकल्प्याः ॥ ४॥"
  },
  {
    "chapter": 26,
    "verse": 5,
    "text": "केचिच्छशाङ्काध्युषितान् नवांशच्छुक्लान्तसंज्ञं कथयन्ति मासम् ।\n\nलग्नत्रिकोणोत्तमवीर्ययुक्तं सम्प्रोच्यते अङ्गालभनादिभिर्वा ॥ ५॥"
  },
  {
    "chapter": 26,
    "verse": 6,
    "text": "यावान् गतः शीत करो विलग्नाच्चन्द्राद् वदेत् तावति जन्मराशिः ।\n\nमीनोदये मीनयुगं प्रदिष्टं भक्ष्याहृताकाररुतैश्च चिन्त्यम् ॥ ६॥"
  },
  {
    "chapter": 26,
    "verse": 7,
    "text": "होरानवांशप्रतिमं विलग्नं लग्नाद् रविर्यावति च दृकाणे ।\n\nतस्माद् वदेत् तावति वा विलग्नं प्रष्टुः प्रसूताविति शास्त्रम् आह ॥ ७॥"
  },
  {
    "chapter": 26,
    "verse": 8,
    "text": "जन्मादिशेल् लग्नगे वीर्यगे वा छायाङ्गुलघ्नेऽर्कहते अवशिष्टम् ।\n\nआसीनसुप्तोत्थिततिष्ठताभं जायासुखाज्ञोदयगं प्रदिष्टम् ॥ ८॥"
  },
  {
    "chapter": 26,
    "verse": 9,
    "text": "गोसिंहौ जितुमाष्टमौ क्रियतुले कन्यामृगौ च क्रमात् संवर्ग्यो दशकाष्टसप्तविषयैः शेषाः स्वसंख्या गुणाः ।\n\nजीवारास्फुजिदैन्दवाः प्रथमवच्छेषाग्रहाः सौम्यवद् राशीनं नियतो विधिर्ग्रहयुतैः कार्या च तद्वर्गणा ॥ ९॥"
  },
  {
    "chapter": 26,
    "verse": 10,
    "text": "सप्ताहतं त्रिघनभाजितशेषम् ऋक्षं दत्त्वाथ वा नव विशोध्य न वाथवास्मात् ।\n\nएवं कलत्रसहजात्मजशत्रुभेभ्यः प्रष्टुर्वदेद् उदयराशिवशेन तेषाम् ॥ १०॥"
  },
  {
    "chapter": 26,
    "verse": 11,
    "text": "वर्षऋतुमासतिथयो द्युनिशं ह्यूडूनि वेलोदये ऋक्षनवभागविकल्पनाः स्युः ।\n\nभूयो दशादिगुणिताः स्वविकल्पभक्ता वर्षादयो नवकदानविशोधनाभ्याम् ॥ ११॥"
  },
  {
    "chapter": 26,
    "verse": 12,
    "text": "विज्ञेयादशकेष्वब्दाऋतुमासास्तथैव च ।\n\nअष्टकेष्वपि मासार्द्धास्तिथयश्च तथा स्मृताः ॥ १२॥"
  },
  {
    "chapter": 26,
    "verse": 13,
    "text": "दिवारात्रिप्रसूतिं च नक्षत्रानयनं तथा ।\n\nसप्तकेष्वपि वर्गेषु नित्यम् एवोपलक्षयेत् ॥ १३॥"
  },
  {
    "chapter": 26,
    "verse": 14,
    "text": "वेलाम् अथ विलग्नं च होराम् अंशकम् एव च ।\n\nपञ्चकेषु विजानीयान् नष्ट जातक सिद्धये ॥ १४॥"
  },
  {
    "chapter": 26,
    "verse": 15,
    "text": "संस्कारनाममात्राद्विगुणा छायाङ्गुलैः समायुक्ताः ।\n\nशेषं त्रिनवकभक्तान् नक्षत्रं तद्धनिष्ट्ःआदि ॥ १५॥"
  },
  {
    "chapter": 26,
    "verse": 16,
    "text": "द्वित्रिचतुर्दशदशतिथिसप्तत्रिगुणा नवाष्ट चेन्द्राद्याः ।\n\nपञ्चदशघ्नास्तद्दिङ्मुखान्विता भधनिष्ठादि ॥ १६॥"
  },
  {
    "chapter": 26,
    "verse": 17,
    "text": "इति नष्टजातकम् इदं बहुप्रकारं मया विनिर्दिष्टम् ।\n\nग्राह्यम् अतः सच्छिष्यैः परीक्ष्ययत्नाद् यथा भवति ॥ १७॥"
  },
  {
    "chapter": 27,
    "verse": 1,
    "text": "कट्यां सितवस्त्रवेष्टितः कृष्णः शक्त इवाभिरक्षितुम् ।\n\nरौद्रः परशुं समुद्यतं धत्ते रक्त विलोचनः पुमान् ॥ १॥"
  },
  {
    "chapter": 27,
    "verse": 2,
    "text": "रक्ताम्बरा भूषणभक्ष्यचिन्ता कुम्भाकृतिर्वाजिमुखी तृषार्ता ।\n\nएकेन पादेन च मेषमध्ये द्रेष्काणरूपं यवनोपदिष्टम् ॥ २॥"
  },
  {
    "chapter": 27,
    "verse": 3,
    "text": "क्रूरः कलाज्ञः कपिलः क्रियार्थी भग्नव्रतोऽभ्युद्यतदण्डहस्तः ।\n\nरक्तानि वस्त्राणि बिभर्ति चण्डो मेषे तृतीयः कथितस्त्रिभागः ॥ ३॥"
  },
  {
    "chapter": 27,
    "verse": 4,
    "text": "कुञ्चित लून कचा घटदेहादग्ध पटा तृषिताशन चित्ता ।\n\nआभरणान्यभिवाञ्छति नारी रूपम् इदं वृष भे प्रथमस्य ॥ ४॥"
  },
  {
    "chapter": 27,
    "verse": 5,
    "text": "क्षेत्रधान्यगृहधेनुकलाज्ञो लाङ्गले सशकटे कुशलश्च ।\n\nस्कन्धम् उद्वहति गोपतितुल्यं क्षुत्परोऽज वदनो मलवासा ॥ ५॥"
  },
  {
    "chapter": 27,
    "verse": 6,
    "text": "द्विप सम कायः पाण्डुरदंष्ट्रः शरभ समाङ्घ्रिः पिङ्गल मूर्तिः ।\n\nअवि मृग लोभ व्याकुल चित्तो वृषभ वनस्य प्रान्त गतोऽयम् ॥ ६॥"
  },
  {
    "chapter": 27,
    "verse": 7,
    "text": "सूच्याश्रयं समभिवाञ्छति कर्म नारी रूपान्विताभरण कार्य कृतादरा च ।\n\nहीन प्रजोच्छ्रित भुजऋतु मती त्रि भागम् आद्यं तृतीय भवनस्य वदन्ति तज्ज्ञाः ॥ ७॥"
  },
  {
    "chapter": 27,
    "verse": 8,
    "text": "उद्यानसंस्थः कवची धनुष्माञ् छूरोऽस्त्रधारी गरुडाननश्च ।\n\nक्रीडात्मजालंकरणार्थचिन्तां करोति मध्ये मिथुनस्यराशेः ॥ ८॥"
  },
  {
    "chapter": 27,
    "verse": 9,
    "text": "भूषितो वरुणवद् बहुरत्नो बद्धतूणकवचः सधनुष्कः ।\n\nनृत्तवादितकलासु च विद्वान् काव्यकृन् मिथुनराश्यवसाने ॥ ९॥"
  },
  {
    "chapter": 27,
    "verse": 10,
    "text": "पत्रमूलफलभृद् द्विपकायः कानने मलयगः शरभाङ्घ्रिः ।\n\nक्रोडतुल्यवदनो हयकण्ठः कर्कटे प्रथमरूपम् उशन्ति ॥ १०॥"
  },
  {
    "chapter": 27,
    "verse": 11,
    "text": "पद्मार्चिता मूर्धनि भोगि युक्ता स्त्री कर्क शारण्य गता विरौति ।\n\nशाखां पलाशस्य समाश्रिता च मध्ये स्थिता कर्कटकस्यराशेः ॥ ११॥"
  },
  {
    "chapter": 27,
    "verse": 12,
    "text": "भार्याभरणार्थम् अर्णवं नौस्थो गच्छति सर्पवेष्टितः ।\n\nहैमैश्च युतो विभूषणैश्चिपिटास्योंऽत्यगतश्च कर्कटे ॥ १२॥"
  },
  {
    "chapter": 27,
    "verse": 13,
    "text": "शाल्मलेरुपरिगृध्रजम्बुकौ श्वा नरश्च मलिनाम्बरान्वितः ।\n\nरौति मातृपितृविप्रयोजितः सिंहरूपम् इदम् आद्यम् उच्यते ॥ १३॥"
  },
  {
    "chapter": 27,
    "verse": 14,
    "text": "हयाकृतिः पाण्डुरमाल्यशेखरो बिभर्ति कृष्णाजिनकम्बलं नरः ।\n\nदुरासदः सिंह इवात्त कार्मुको नताग्रनासो मृगराजमध्यमः ॥ १४॥"
  },
  {
    "chapter": 27,
    "verse": 15,
    "text": "ऋक्षाननो वानरतुल्यचेष्टो बिभर्ति दण्डं फलम् आमिषं च ।\n\nकूर्ची मनुष्यः कुटिलैश्च केशैर्मृगेश्वरस्यान्त्यगतस्त्रि भागः ॥ १५॥"
  },
  {
    "chapter": 27,
    "verse": 16,
    "text": "पुष्पप्रपूर्णेन घटेन कन्या मलप्रदिग्धाम्बर संवृताङ्गी ।\n\nवस्त्रार्थसंयोगम् अभीष्टमाना गुरोः कुलं वाञ्छति कन्याकाद्यः ॥ १६॥"
  },
  {
    "chapter": 27,
    "verse": 17,
    "text": "पुरुषः प्रगृहीतलेखनिः श्यामो वस्त्रशिरा व्ययायकृत् ।\n\nविपुलं च बिभर्ति कार्मुकं रोम व्याप्त तनुश्च मध्यमः ॥ १७॥"
  },
  {
    "chapter": 27,
    "verse": 18,
    "text": "गौरी सुधौताग्रदुकूलगुप्ता समुच्छ्रिता कुम्भकटच्छुहस्ता ।\n\nदेवालयं स्त्री प्रयता प्रवृत्ता वदन्ति कन्यान्त्यगतस्त्रिभागः ॥ १८॥"
  },
  {
    "chapter": 27,
    "verse": 19,
    "text": "वीथ्यन्तरापणगतः पुरुषस्तुलावान् उन्मानमानकुशलः प्रतिमानहस्तः ।\n\nभाण्डं विचिन्तयति तस्य च मूल्यम् एतद् रूपं वदन्ति यवनाः प्रथमं तुलायाः ॥ १९॥"
  },
  {
    "chapter": 27,
    "verse": 20,
    "text": "कलशं परिगृह्य विनिष्पतितुं समभीप्सति गृध्रमुखः पुरुषः ।\n\nक्षुधितस्तृषितश्च कलत्रसुतान् मनसेति तुलाधरमध्यगतः ॥ २०॥"
  },
  {
    "chapter": 27,
    "verse": 21,
    "text": "विभीषयंस्तिष्ठतिरत्नचित्रितो वने मृगान् काञ्चनतूणवर्मभृत् ।\n\nफलामिषं वानररूपभृन् नरस्तुला वसाने यवनैरुदाहृतः ॥ २१॥"
  },
  {
    "chapter": 27,
    "verse": 22,
    "text": "वस्त्रैर्विहीनाभरणैश्च नारी महासमुद्रात् समुपैति कूलम् ।\n\nस्थानच्युता सर्पनिबद्धपादा मनोरमा वृश्चिकराशिपूर्वः ॥ २२॥"
  },
  {
    "chapter": 27,
    "verse": 23,
    "text": "स्थानसुखान्यभिवाञ्छति नारी भर्तृकृते भुजगावृतदेहा ।\n\nकच्छपकुम्भसमानशरीरा वृश्चिकमध्यमरूपम् उशन्ति ॥ २३॥"
  },
  {
    "chapter": 27,
    "verse": 24,
    "text": "पृथुलचिपिटकूर्मतुल्यवक्त्रः श्वमृगवराहसृगालभीषकारी ।\n\nअवति च मलयाकरप्रदेशं मृगपतिरन्त्यगतस्य वृश्चिकस्य ॥ २४॥"
  },
  {
    "chapter": 27,
    "verse": 25,
    "text": "मनुष्यवक्त्रोऽश्वसमानकायो धनुर्विगृह्यायतम् आश्रमस्थः ।\n\nक्रतूपयोज्यानि तपस्विनश्चररक्षाद्यो धनुषस्त्रि भागः ॥ २५॥"
  },
  {
    "chapter": 27,
    "verse": 26,
    "text": "मनोरमा चम्पक हेम वर्णा भद्रासने तिष्ठति मध्यरूपा ।\n\nसमुद्ररत्नानि विघट्टयन्ती मध्य त्रि भागो धनुषः प्रदिष्टः ॥ २६॥"
  },
  {
    "chapter": 27,
    "verse": 27,
    "text": "कूर्ची नरो हाटक चम्पकाभो वरासने दण्डधरो निषण्णः ।\n\nकौशेयकान्युद्वहते अजिनं च तृतीयरूपं नवमस्यराशेः ॥ २७॥"
  },
  {
    "chapter": 27,
    "verse": 28,
    "text": "रोमचितो मकरोपमदंष्ट्रः सूकरकायसमानशरीरः ।\n\nयोक्त्रकजालकबन्धनधारी रौद्रमुखो मकरप्रथमस्तु ॥ २८॥"
  },
  {
    "chapter": 27,
    "verse": 29,
    "text": "कलास्वभिज्ञाब्जदलायताक्षी श्यामा विचित्राणि च मार्गमाणा ।\n\nविभूषणालंकृतलोहकर्णा योषा प्रदिष्टा मकरस्य मध्ये ॥ २९॥"
  },
  {
    "chapter": 27,
    "verse": 30,
    "text": "किन्नरोपमतनुः सकम्बलस्तूणचापकवचैः समन्वितः ।\n\nकुम्भम् उद्वहति रत्नचित्रितं स्कन्धगं मकरराशिपश्चिमः ॥ ३०॥"
  },
  {
    "chapter": 27,
    "verse": 31,
    "text": "स्नेहमद्यजलभोजनागमव्याकुलीकृतमनाः सकम्बलः ।\n\nकोशकारवसनोऽजिनान्वितो गृध्रतुल्यवदनो घटादिगः ॥ ३१॥"
  },
  {
    "chapter": 27,
    "verse": 32,
    "text": "दग्धे शकटे सशाल्मले लोहान्याहरते अङ्गना वने ।\n\nमलिनेन पटेन संवृता भाण्डैर्मूर्ध्नि गतैश्च मध्यमः ॥ ३२॥"
  },
  {
    "chapter": 27,
    "verse": 33,
    "text": "श्यामः सरोमश्रवणः किरीटी त्वक्पत्रनिर्यासफलैर्बिभर्ति ।\n\nभाण्डानि लोहव्यतिमिश्रितानि सञ्चारयन्त्यन्तगतो घटस्य ॥ ३३॥"
  },
  {
    "chapter": 27,
    "verse": 34,
    "text": "स्रुग्भाण्डमुक्तामणिशङ्खमिश्रैर्व्याक्षिप्त हस्तः सविभूषणश्च ।\n\nभार्याविभूषार्थम् अपांनिधानं नावा प्लवत्यादिगतो झषस्य ॥ ३४॥"
  },
  {
    "chapter": 27,
    "verse": 35,
    "text": "अत्युच्छ्रितध्वजपताकम् उपैति पोतं कूलं प्रयाति जलधेः परिवारयुक्ता ।\n\nवर्णेन चम्पक मुखी प्रमदा त्रि भागो मीनस्य चैष कथितो मुनिभिर्द्वितीयः ॥ ३५॥"
  },
  {
    "chapter": 27,
    "verse": 36,
    "text": "श्वभ्रान्तिके सर्पनिवेष्टिताङ्गो वस्त्रैर्विहीनः पुरुषस्त्वटव्याम् ।\n\nचौरानलव्याकुलितान्तरात्मा विक्रोशते अन्त्योपगतो झषस्य ॥ ३६॥"
  }
]