[
    {
        "text": "उड्डीशेन समाकीर्णा योगिवृन्दसमाकुला ।\n\nप्रणम्य शिरसा देवी गौरी पृच्छति शंकरम् ॥ १.१\n\nईश्वर श्रोतुमिच्छामि लोकनाथ जगत्प्रभो ।\n\nप्रसादं कुरु देवेश ब्रूहि धर्मार्थसाधकम् ॥ १.२\n\nवशीकरणमुच्चाटं मोहनं स्तम्भनं तथा ।\n\nशान्तिकं पौष्टिकं वाथ करणानि बहूनि च ॥ १.३\n\nचक्षुर्हानिं महेशान श्रुतिहानिं तथैव च ।\n\nज्ञानहानिं क्रियाहानिं कीलकं च तथापरम् ॥ १.४\n\nकार्यस्तम्भं सुरेशान शोषणं पूरणं तथा ।\n\nमन्त्रध्यानं विशेषेण तत्सर्वं वद मे प्रभो ॥ १.५\n\nअन्यच्च विविधं कार्यं प्रसादाद्ब्रूहि भैरव ।\n\nयस्य विज्ञानमात्रेण मनुष्यो भुवि दुर्लभः ॥ १.६\n\nश्रीरीश्वर उवाच ।\n\nशृणु त्वं हि वरारोहे सिद्ध्यर्थं यदि पृच्छसि ।\n\nतद्वदिष्यामि ते देवि तत्सर्वं समुदाहृतम् ॥ १.७\n\nऔषधैर्मन्त्रजापैश्च रिपुं हन्यान्न संशयः ।\n\nउड्डीशात्सारमाकृष्य मयोक्तं तव भक्तितः ॥ १.८\n\nउड्डीशं च नमस्कृत्य रुद्रं चैव सुदुर्लभम् ।\n\nकपर्दिनं विरूपाक्षं सर्वभूतभयापहम् ॥ १.९\n\nवक्ष्ये रुद्रोद्भवान् योगान् सर्वशत्रुविनाशकान् ।\n\nतैस्तु प्रयोजितैः सः प्राणान् हन्ति न संशयः ॥ १.१०\n\nप्रथमं भूतकरणं द्वितीयोन्मादनं तथा ।\n\nतृतीयं द्वेषणं चाथ तुर्यमुच्चाटनं तथा ॥ १.११\n\nग्रामोच्चाटं पञ्चमं च जलस्तम्भं च षष्ठकम् ।\n\nवह्नेः स्तम्भकरं चाथ वशीकरणमुत्तमम् ॥ १.१२\n\nअन्यानपि प्रयोगांश्च बहून् शृणु वरानने ।\n\nशिवेन कथिता योगा उड्डीशे शास्त्रनिश्चये ॥ १.१३\n\nअन्धीकरणं मूकीकरणं बधिरीकरणं तथा ।\n\nभूतज्वरस्य करणमस्त्रशस्त्रस्य दूषणम् ॥ १.१४\n\nजलदोषप्रशमनं दध्नो मधुविनाशनम् ।\n\nविनाशं मत्तकरणं गजवाजिप्रकोपनम् ॥ १.१५\n\nआकर्षणं भुजंगानां मानवानां तथा ध्रुवम् ।\n\nवह्नेर्विनाशनं कुर्यात्पर्णानां हि विनाशनम् ॥ १.१६\n\nगर्दभस्यात्मकरणं परकायप्रवेशनम् ।\n\nवेतालपादुकासिद्धिमुल्वकाज्ज्वलनं तथा ॥ १.१७\n\nअन्यान् बहुप्रयोगांश्च रौद्रान् रोमप्रहर्षणान् ।\n\nविद्यामन्त्रप्रयोगादीनौषधांश्चाभिचारिकान् ॥ १.१८\n\nगुप्तागुप्ततराः कार्या रक्षितव्याः प्रयत्नतः ।\n\nउड्डीशं यो न जानाति स रुष्टः किं करिष्यति ॥ १.१९\n\nसुमेरुं चालयेत्स्थानात्सागरैः प्लावयेन्महीम् ।\n\nसूर्यं च पातयेद्भूमौ नेदं मिथ्या भविष्यति ॥ १.२०\n\nयथैवेन्द्रस्य वज्रं च पाशं हि वरुणस्य च ।\n\nयमस्य च यथा दण्डं कुबेरस्य गदा यथा ॥ १.२१\n\nवह्नेः शक्तिर्यथा प्रोक्ता खड्गस्तु निरृतेर्यथा ।\n\nयथा वायोश्चाङ्कुशं हि त्रिशूलं शूलपाणिनः ॥ १.२२\n\nस्कन्दस्य च यथा शक्तिर्विष्णोश्चक्रं सुदर्शनम् ।\n\nतथैते च महायोगाः प्रयुक्ताः शत्रुकारणे ॥ १.२३\n\nअनिवृत्ते निवर्तन्ते अमोघा नात्र संशयः ।\n\nसंतुष्टेन प्रयुक्तेन सिध्यन्ति सुविचारतः ॥ १.२४\n\nरतानां करणं वक्ष्ये शत्रुसाधनमुत्तमम् ।\n\nयेनैव कृतमात्रेण भूतो गृह्णाति मानवम् ॥ १.२५\n\nनिम्बकाष्ठं समादाय चतुरङ्गुलमानतः ।\n\nशत्रुविष्टासमालिप्तं तथा नाम समालिखेत् ॥ १.२६\n\nचिताङ्गारेण तन्नाम्ना धूपं दद्यान्महेश्वरि ।\n\nचितान्तः संस्थितो भूत्वा यस्य गात्रमृदाहरेत् ॥ १.२७\n\nकृष्णाष्टम्यां चतुर्दश्यामष्टोत्तरशतं जपेत् ।\n\nभूतो गृह्णाति तं शीघ्रं मन्त्रेणानेन मन्त्रितः ॥ १.२८\n\nउओं नमो भगवते सर्वभूताधिपतये विरूपाक्षाय नित्यं क्रूराय दंष्ट्रिणे विकरालिने ग्रहयक्षभूतवेतालेन सह शंकर मनुष्यं दह दह पच पच गृह्ण गृह्ण गृह्णापय गृह्णापय हुं फट्स्वाहा ।\n\nप्रत्यानयं यदीच्छेत तस्यैषा क्रियते क्रिया ।\n\nदापयेद्देवमीशानं घृतेन वचया सह ॥ १.२९\n\nगुग्गुलं प्रददेद्धूपं घृतमिश्रं समन्ततः ।\n\nमन्त्रेण मन्त्रयित्वा तु ततः स्वास्थ्यं भवेत्किल ॥ १.३०\n\nमन्त्रः उओं नमः शिवाय शान्ताय प्रभाय मुक्ताय देवाधिदेवाय शुभ्रबाहवे व्याधिं शमय शमय अमुकः स्वस्थो भवतु नमोऽस्तु ते ।\n\nइति स्वास्थ्यमन्त्रः ।\n\nअथान्यत्सम्प्रवक्ष्यामि प्रयोगं भुवि दुर्लभम् ।\n\nयेनैव कृतमात्रेण ज्वरो गृह्णाति मानवम् ॥ १.३१\n\nनिम्बकाष्ठाकृतिं कृत्वा चतुरङ्गुलमानतः ।\n\nतस्या हृदि विषोन्मत्तराजिकालवणैस्तथा ॥ १.३२\n\nनाम संलिख्य प्रकृतौ पाच्यमानायां ततः परम् ।\n\nततस्तु शत्रुनाम्ना च अष्टोत्तरशतं जपेत् ॥ १.३३\n\nततः स प्रहरार्धेन ज्वरभूतेन गृह्यते ।\n\nअथ जपमन्त्रः उओं बकामुखा चामुण्डा अमुकस्य क्षीरमांसशोणितभोजिनी अमुकं खः खः ज्वरेण गृह्ण गृह्ण गृह्णापय गृह्णापय हुं फट्स्वाहा ।\n\nप्रत्यानयं यदीच्छेत तस्यैषा क्रियते क्रिया ॥ १.३४\n\nदुग्धस्नातनामाक्षराणि तदा स्वस्थो भवेदिति ।\n\nअथान्यत्सम्प्रवक्ष्यामि प्रयोगं भुवि दुर्लभम् ॥ १.३५\n\nयेन विज्ञानमात्रेण शत्रोरुच्चाटनं भवेत् ।\n\nब्रह्मदण्डी चिताभस्म गोमयस्य तथैव च ॥ १.३६\n\nक्षारं चापि समादाय काकजङ्गासमन्वितम् ।\n\nक्षिपेच्छिरसि शत्रूणां तूर्णमुच्चाटयेद्रिपुम् ॥ १.३७\n\nततः संस्नापयेदेनं गोक्षीरेण समन्वितम् ।\n\nमुण्डनं चाथ केशानां ततः स्वस्थो भवेद्ध्रुवम् ॥ १.३८\n\nअथान्यत्सम्प्रवक्ष्यामि शत्रोरुच्चाटनं वरम् ।\n\nधूपं निर्भेदकं नाम स्वयं रुद्रेण भाषितम् ॥ १.३९\n\nब्रह्मदण्डी समूला च काकजङ्गा समन्विता ।\n\nनिर्मोकं सर्पराजस्य धूपमुच्चाटयेद्रिपून् ॥ १.४०\n\nसर्पकञ्चुकमादाय कृष्णोरगशिरस्तथा ।\n\nनिखनेद्यस्य च द्वारे तमुच्चाटयते हठात् ॥ १.४१\n\nब्रह्मदण्डी सुरामांसी कच्छपस्य शिरस्तथा ।\n\nश्मशानभस्मसंयुक्तं कपाले मानुषे न्यसेत् ॥ १.४२\n\nशत्रोर्द्वारे निखातेन तूर्णमुच्चाटयेद्रिपून् ।\n\nसप्तरात्रौ देवेशि समूलं नश्यते गृहम् ॥ १.४३\n\nअथ विद्वेषणं वक्ष्ये शत्रूणां शृणु शंकरि ।\n\nयेनैव कृतमात्रेण विद्वेषो जायते नृणाम् ॥ १.४४\n\nब्रह्मदण्डी समूला च काकमांसेन संयुता ।\n\nजातीपुष्परसैर्भाव्या सप्तरात्रं पुनः पुनः ॥ १.४५\n\nततो मार्जारमूत्रेण सप्ताहं भावयेत्ततः ।\n\nएष धूपः प्रदातव्यः शत्रुगोत्रस्य मध्यतः ॥ १.४६\n\nयथा गन्धं समाघ्राति पिता पुत्रैः समं कलिः ।\n\nविद्वेषणं परं तेषां सुहृद्भिर्बान्धवैः सह ॥ १.४७\n\nस्वस्थीकरणकं प्रोक्तं घृतगुग्गुलधूपतः ।\n\nअथ मारणम् ।\n\nसुरां मानुषमांसं च समादाय विचक्षणः ॥ १.४८\n\nगृध्रास्थि शत्रुविष्ठां च द्वारमध्ये निखातयेत् ।\n\nसप्ताहेन भवेन्मारो यथा रुद्रेण भाषितम् ॥ १.४९\n\nब्रह्मदण्डी चिताभस्म सुरामांसीसमायुतम् ।\n\nअरिष्टस्य च पत्त्राणि विषं रुधिरमेव च ॥ १.५०\n\nमोहाय च प्रयोक्तव्यः शत्रूणां नामयोगतः ।\n\nसप्तरात्रप्रयोगेन सर्वशत्रुप्रणाशनम् ॥ १.५१\n\nएतेषां दुष्टयोगानां शत्रवे तदुदाहृतम् ।\n\nशतमष्टोत्तरेणैव मन्त्रयित्वा विचक्षणः ॥ १.५२\n\nउओं नमो भगवते श्रीउड्डामरेश्वराय अमुकमुच्चाटय उच्चाटय विद्वेषय विद्वेषय स्वाहा ।\n\nएकरात्रोषितो भूत्वा कृष्णाष्टम्यां समाहितः ।\n\nदेवमभ्यर्च्य चेशानं शतमष्टाधिकं जपेत् ॥ १.५३\n\nमन्त्रमेतत्प्रयोक्तव्यं सिद्धये सिद्धिकाम्यया ।\n\nशत्रुसैन्ये प्रयोक्तव्यं राज्ञश्च विजयार्थिनः ॥ १.५४\n\nलाङ्गूलं गृहगोधायाः कृकलासस्य मस्तकम् ।\n\nइन्द्रगोपकसंयुक्तं जम्बूकस्य शिरस्तथा ॥ १.५५\n\nएतानि समभागानि सूक्ष्मचूर्णानि कारयेत् ।\n\nअमुक्ते हि प्रयोक्तव्यं सर्वं जनशतं हरेत् ॥ १.५६\n\nनृकपालं समूत्रं च पेचकस्य शिरस्तथा ।\n\nवृश्चिकस्य तु लाङ्गूलं हालाहलकमेव च ॥ १.५७\n\nश्वेतमण्डूकमांसं च मूत्रं चैव गजोष्ट्रयोः ।\n\nगृहीत्वा समभागानि सूक्ष्मचूर्णानि कारयेत् ॥ १.५८\n\nएतानि शोषयित्वा तु कल्कं कृत्वा पुनः पुनः ।\n\nउओं हीं यमाय शत्रुनाशनाय स्वाहा ।\n\nअन्ने पाने प्रदातव्यं रिपुसैन्यविनाशनम् ॥ १.५९\n\nस्पृष्टमात्रेण तेनैव विस्फोटास्तु समन्ततः ।\n\nतस्य देहे ज्वरस्तीव्रो भवेत्तीव्रा च वेदना ॥ १.६०\n\nम्रियते सप्तरात्रौ प्रत्यानयनवर्जितः ।\n\nअथान्यत्सम्प्रवक्ष्यामि यस्य ध्यानेन साधनम् ॥ १.६१\n\nकथितं चैव रुद्रेण त्रिदशेभ्यः प्रसादतः ।\n\nरुधिरं कृष्णसर्पस्य कुक्कुटस्य तु कस्यचित् ॥ १.६२\n\nकच्छपस्य मयूराणां रोचनं जात्यञ्जनं तथा ।\n\nकुङ्कुमं भद्रमुस्तं च तगरं कृष्णमेव च ॥ १.६३\n\nएतानि समभागानि पुष्यार्के च समाहरेत् ।\n\nअश्लेषायां तु पिष्टानि कृत्वा पात्रे च राजते ॥ १.६४\n\nदशाहं स्थापयेद्भूम्यां पश्चादुद्धृत्य लेपयेत् ।\n\nअसिधाराङ्गदा नाम स्वयं रुद्रेण भाषिता ॥ १.६५\n\nअथालिपेत्तु गात्राणि स कृत्वास्थीन्यथापि वा ।\n\nफलपुष्पे तथा पत्त्रे धूपसत्तैस्तथैव च ॥ १.६६\n\nअगदोऽयं महामन्त्रो भूतानां च भयावहः ।\n\nअन्ने पाने मन्त्रयित्वा प्रयुञ्जीत विधानतः ॥ १.६७\n\nउओं नमो भगवते रुद्राय शान्ताय दिव्ययोगाय दिव्यरूपाय जटिलब्रह्मचारिणे अगदोक्षित्रिदशैव महाबलशतं मनोहं ठः ठः स्वाहा ।\n\nपीड्यमानं जपेन्मन्त्रं शुचिर्भूत्वा समाहितः ।\n\nअष्टोत्तरसहस्रं तु ततो मन्त्रमिमं जपेत् ॥ १.६८\n\nकन्यया पेषयच्चैव गोष्ठमध्ये प्रयत्नतः ।\n\nतदशक्तौ चितायां तु यथाशक्ति पुनः पुनः ॥ १.६९\n\nस्वयं रुद्रेण सम्प्रोक्तं सर्वकार्यप्रसाधकम् ।\n\nसर्वे चैव प्रयोक्तव्याः सर्वशत्रुविनाशकाः ॥ १.७०\n\nतस्मात्सर्वप्रयत्नेन रक्षितव्याः प्रयोगवान् ।\n\nअभुक्ते नैव प्रोक्त यं क्रूरे पापजने तथा ॥ १.७१\n\nदातव्यं भक्तियुक्ताय शास्त्रज्ञायामरेश्वरि ।\n\nइति पार्वतीशिवसंवादे वीरभद्रेश्वरतन्त्रोद्धृते उड्डामरेश्वरमहातन्त्रे प्रथमः पटलः ॥ १.७२\n\nअथान्यत्सम्प्रवक्ष्यामि जलस्तम्भनमुत्तमम् ।\n\nकुम्भीरवेल्वदंष्ट्रानि रुधिरं मांसमेव च ॥ २.१\n\nहृदयं कच्छपस्यैव शिशुमारं पुनः पुनः ।\n\nविभीतकस्य तैलेन सर्वानेकत्र कारयेत् ॥ २.२\n\nन्यासकर्म ततः कृत्वा जले तिष्ठेद्यथासुखम् ।\n\nमद्रकस्य रसं ग्राह्यं लक्षणस्य मकरस्य च ॥ २.३\n\nडुण्डुभस्य शिरो ग्राह्यं सर्वानेकत्र कारयेत् ।\n\nविभीतकस्य तैले तु पच्यमाने च दापयेत् ॥ २.४\n\nन्यासकर्म प्रकुर्वीत सप्ताहं तिष्ठते जले ।\n\nतत्तैलं पाचयेत्लौहे कृष्णाष्टम्यां समाहितः ॥ २.५\n\nचतुर्मासोषितो भूत्वा देवमभ्यर्च्य शंकरम् ।\n\nअभिमन्त्र्य च मन्त्रेण मृत्तिकास्नानदक्षिणम् ॥ २.६\n\nअष्टाधिकसहस्रं तु जपित्वा होममाचरेत् ।\n\nअनेन मन्त्रयित्वा तु ततः सिध्यति नान्यथा ॥ २.७\n\nउओं नमो भगवते उड्डामरेश्वराय जलं स्तम्भय स्तम्भय हुं फट्स्वाहा ।\n\nवक्ष्येऽथ लूताकरणं तं शृणुष्व समासतः ।\n\nभल्लातकरसं गुञ्जा विषं चित्रकमेव च ॥ २.८\n\nकपिकच्छपरोमाणि चूर्णां कृत्वा प्रदापयेत् ।\n\nएतत्सर्वसमायुक्तो लूताकरणमुत्तमम् ॥ २.९\n\nतस्य रूपं प्रवक्ष्यामि जायते यस्तु लक्षणैः ।\n\nअङ्गानि धूममायान्ति मूर्छयन्ति मुहुर्मुहुः ॥ २.१०\n\nएतद्रूपं भवेत्तस्य लूताविकृतलक्षणम् ।\n\nचिकित्सां तस्य वक्ष्यामि येन सम्पद्यते सुखम् ॥ २.११\n\nउशीरं चन्दनं चैव प्रियङ्गुतगरं तथा ।\n\nरक्तचन्दनकुष्ठं च लेपो लूताविनाशनः ॥ २.१२\n\nउओं नमो भगवते उड्डामरेश्वराय कुहलीकुर्वनी स्वाहा ।\n\nमन्त्राभिमन्त्रितं कृत्वा ततः स्वस्थो भविष्यति ।\n\nकृष्णसर्पशिरो ग्राह्यं मुखे निःक्षिप्य सर्षपान् ॥ २.१३\n\nभल्लातकेन संयुक्तं कृष्णसूत्रेण वेष्टयेत् ।\n\nवल्मीकस्य मृदः कोशे अन्तर्धूमेन पाचयेत् ॥ २.१४\n\nकपिकच्छपरोमाणि संयुक्तं षोडशांशकैः ।\n\nविषस्य चूर्णं कृत्वा तु शत्रूणां मूर्ध्नि निःक्षिपेत् ॥ २.१५\n\nशरद्ग्रीष्मवसन्तेषु लूताकरणमुत्तमम् ।\n\nप्रस्विन्ने च ततो गात्रे लग्नास्तस्मिंस्तु सर्षपाः ॥ २.१६\n\nलूतां च सविषां कुर्यान्नात्र कार्या विचारणा ।\n\nवेदनाजातमात्रेण मन्त्रजापं तु पूर्ववत् ॥ २.१७\n\nपूर्वो विधानेन स्वस्थो भवति पूर्ववत् ।\n\nअथ शस्यविनाशं च कथयामि समासतः ॥ २.१८\n\nयेनैव कृतमात्रेण वज्रं कृत्वा विचक्षणः ।\n\nक्षेत्रे सम्पातयेद्यस्मिंस्तस्मिञ्शस्यविनाशनम् ॥ २.१९\n\nमाहेन्द्रेण क्षिपेत्तत्र प्रयोगेण तु मन्त्रवित् ।\n\nअथ मन्त्रं पुनर्वक्ष्ये प्रयोगेषु प्रयोजकम् ॥ २.२०\n\nअष्टोत्तरशतेनैव मन्त्रेणानेन मन्त्रयेत् ।\n\nउओं नमो भगवते उड्डामरेश्वराय वज्रं विनाशय वज्रं सुरपतिराज्ञापय हुं फट्स्वाहा ।\n\nइमं योगं प्रयुञ्जानो विधिपूर्वेण कर्मणा ।\n\nपर्णानां चैव योगेन क्षिपेत्पर्णं विनश्यति ॥ २.२१\n\nपुनरुच्चाटनं वक्ष्ये शृणु पुत्र यथातथा ।\n\nयेनैव कृतमात्रेण ग्रामस्योच्चाटनं भवेत् ॥ २.२२\n\nग्रामे चतुर्णां च पथां मृदमादाय बुद्धिमान् ।\n\nगोमयेनाकृतिं कृत्वा ग्रामस्य च चतुर्दिशः ॥ २.२३\n\nचिताकाष्ठानलं कृत्वा कोकिलाकाकपक्षकैः ।\n\nहुत्वा चाहुतिसाहस्रं ततो भस्म समाहरेत् ॥ २.२४\n\nअभेदेन समुत्सार्य कृत्वा मुष्टिं सभस्मकम् ।\n\nशतवाराभिजप्तेन अनेनैव तु मन्त्रितः ॥ २.२५\n\nउओं नमो भगवते महाकालरुद्राय त्रिपुरविनाशनकारणाय दह दह धम धम पच पच मथ मथ मोहय मोहय उन्मादय उन्मादय उच्छेदय उच्छेदय श्रीमहारुद्र आज्ञापयति शब्दकरी मोहिनी भगवती खें खें हुं फट्स्वाहा ।\n\nग्रामे वा नगरे वापि भस्मप्रक्षेपणेन च ।\n\nउच्छेदनं भवत्येव रिपूणां नात्र संशयः ॥ २.२६\n\nदूरीकृतं पुनर्भस्म नगरे वसते पुनः ।\n\nकुल्वीकारं प्रवक्ष्यामि शृणु योगं समासतः ॥ २.२७\n\nयेन योजितमात्रेण पुनः कुल्वो भविष्यति ।\n\nपादपांशुसमायुक्तैरन्तरा घृतगोमयैः ॥ २.२८\n\nवृषभस्य पुनः शत्रोः कृत्वा चैवाकृतिं बुधः ।\n\nएकविंशतिवारं हि मन्त्रेणानेन मन्त्रिताम् ॥ २.२९\n\nछेदयेत्तीव्रशस्त्रेण ततः कुल्वो भविष्यति ।\n\nउओं नमो भगवते उड्डामरेश्वराय कामप्रभञ्जनाय अमुकं च्छः च्छः स्वाहा ।\n\nप्रस्थितानां च करणे मन्त्रेणानेन मन्त्रवित् ॥ २.३०\n\nकृत्वा मधु घृताक्तं च स्थाने ह्यत्र प्रयोजयेत् ।\n\nस्नात्वा च गव्यदुग्धेन ततः स्वस्थो भविष्यति ॥ २.३१\n\nअथ उन्मत्तीकरणम् ।\n\nमूलं कनकबीजस्य घृतचूर्णं समन्ततः ।\n\nगृहचटकस्य विष्टा च तथा करञ्जबीजकम् ॥ २.३२\n\nएतदुन्मत्तकरं चूर्णं भक्षणात्तत्करं व्रजेत् ।\n\nएकविंशतिवारं च मन्त्रेणानेन मन्त्रितम् ॥ २.३३\n\nखाने पाने प्रदातव्यमुन्मत्तः स्यान्न संशयः ।\n\nउओं नमो भगवते उड्डामरेश्वराय अमुकमुन्मादय उन्मादय च्छः च्छः स्वाहा ।\n\nअजक्षीरेण शोणितेन पिबेत्तु शतपुष्पिकाम् ॥ २.३४\n\nघृतेन सह वा पीत्वा ततः सम्पद्यते सुखम् ।\n\nइत्युन्मत्तीकरणम् ।\n\nएकविंशतिवारं हि मन्त्रितं लवणं खरम् ॥ २.३५\n\nकरवीरककाष्ठाग्नौ मन्त्रैर्धूमेन पाचयेत् ।\n\nलवणं तन्तु संगृह्य चूर्णं कृत्वा विचक्षणः ॥ २.३६\n\nखाने पाने प्रदातव्यं मन्त्रेणानेन मन्त्रितम् ।\n\nमन्त्रितं शतवारं च शत्रोर्वा यस्य कस्यचित् ॥ २.३७\n\nभक्षणाच्च भवेदन्धो नात्र कार्या विचारणा ।\n\nउओं नम उड्डामरेश्वराय शरीरमन्धं कुरु ठः ठः स्वाहा ।\n\nअथान्यत्सम्प्रवक्ष्यामि कुष्ठीकरणमुत्तमम् ॥ २.३८\n\nयेन सम्पीतमात्रेण कुष्ठी भवति मानवः ।\n\nभल्लातकरसं गुञ्जा तथा मण्डलकारिका ॥ २.३९\n\nगृहगोधासमायुक्ता भक्षे पाने प्रदापयेत् ।\n\nसप्ताहाज्जायते कुष्ठं तत्पीतं च समेधितम् ॥ २.४०\n\nएतस्य शमनं कुर्याद्यथा रुद्रेण भाषितम् ।\n\nधत्रीखदिरनिम्बानि शर्करासहितानि च ॥ २.४१\n\nविचूर्ण्य मधुसर्पिर्भ्यां जीर्णानि दापयेद्भिषक् ।\n\nशालिभक्तं पटोलं च घृतयुक्तं तु पायसम् ॥ २.४२\n\nसोष्णं वा मुद्गचूर्णं तु शालियुक्तमथापि वा ।\n\nएतेन दत्तमात्रेण नरः सम्पद्यते सुखम् ॥ २.४३\n\nजलजीवं तु संगृह्य शोषयेदातपे नरः ।\n\nतस्य संदापयेद्धीमान् यस्य इच्छेत्तु जीवितम् ॥ २.४४\n\nअङ्गदाहेन तीव्रेण धमेत्तं नष्टचेतसम् ।\n\nयदीच्छेज्जीवितं तस्य अङ्गं प्रक्षालयेद्ध्रुवम् ॥ २.४५\n\nपदमूलस्य चूर्णं तु क्षालयेत्काञ्जिकेन तु ।\n\nतैलेनोद्वर्तयेल्लिङ्गं क्षालयेत्शीतवारिणा ॥ २.४६\n\nअनेन क्रियमाणेन नरः सम्पद्यते सुखम् ।\n\nअथान्यत्सम्प्रवक्ष्यामि वश्यादिकरणं परम् ॥ २.४७\n\nयेन विज्ञानमात्रेण लोको भवति किंकरः ।\n\nपुराणिकस्य हृदयं तथा कुष्ठेन भावितम् ॥ २.४८\n\nशिवनिर्माल्यं संचूर्णं यस्य मूर्ध्नि विनिक्षिपेत् ।\n\nनियतं किंकरो भूत्वा यावज्जीवं स तिष्ठति ॥ २.४९\n\nसप्तवारं मन्त्रयित्वा मन्त्रेणानेन मन्त्रवित् ।\n\nउओं नमो भगवते उड्डामरेश्वराय स्वाधिकारं साधय साधय स्वाहा ।\n\nचन्दनं तगरं कुष्ठं प्रियङ्गुनागकेसरम् ॥ २.५०\n\nकृष्णधत्तूरपञ्चाङ्गं समभागं तु कारयेत् ।\n\nछायायां वटिका कार्या प्रदेया खानपानतः ॥ २.५१\n\nपुरुषं चाथ वा नरीं यावज्जीवं वशं नयेत् ।\n\nसप्ताहं मन्त्रितं कृत्वा मन्त्रेणानेन मन्त्रवित् ॥ २.५२\n\nउओं नमो भगवते मोहमालिने ठः ठः स्वाहा ।\n\nशङ्खपुष्पी ह्यधःपुष्पी तथा संकोचपुष्पिका ।\n\nश्वेता च गिरिकर्णी च समं सप्ताहभाविताः ॥ २.५३\n\nस्वशुक्रेण समायुक्ता खाने पाने प्रदापयेत् ।\n\nतं वशीकरणं प्रोक्तं यावज्जीवं न संशयः ॥ २.५४\n\nवज्रं वाथाभया लोध्रं मञ्जिष्ठा हिङ्गुपत्त्रिका ।\n\nदिव्यं वचा विशालाक्षा कम्बुग्रीवा सुशोभना ॥ २.५५\n\nकुमारीत्वचाङ्गलेपेन सप्तहस्तप्रमाणतः ।\n\nददाति दशमीना च मन्त्रः कश्चित्प्रगृह्यते ॥ २.५६\n\nविषसुप्तपतित्वेन नात्र कार्या विचारणा ।\n\nजलमध्ये सहा चौरं कुरुते वर्तिको मम ॥ २.५७\n\nदधि मधु नवनीतं पिप्पली शृङ्गवेरं मरिचमपि तु दद्यात्सप्तमं सैन्धवेन ।\n\nयदि भवति सरोषं तक्षकेणापि दष्टं गदमिह खलु पीत्वा निर्विषं तत्क्षणं स्यात् ॥ २.५८\n\nकुष्ठामृता चातिविषा हरिद्राया विलेपनम् ।\n\nगरुडोक्तं विषहरमौषधं प्राणिजीवनम् ॥ २.५९\n\nउलूकस्य जम्बुकस्य गृध्रस्य महिषस्य च ।\n\nबिडालस्य वराहस्य काकभेकस्य च त्वचः ॥ २.६०\n\nमूषकस्य तु नेत्रं च सूक्ष्मचूर्णानि कारयेत् ।\n\nअनेनाञ्जितनेत्रो हि रात्रौ पश्येद्यथा दिवा ॥ २.६१\n\nएतेषां योगमन्त्रोऽयं मनुहीनो न सिध्यति ।\n\nउओं नमो भगवते रुद्राय शिवाय ज्योतिषां पतये देहि ज्योतींषि मतिवीर्यकरणाय स्वाहा ।\n\nएकरात्रोषितो भूत्वा कृष्णाष्टम्यां समाहितः ॥ २.६२\n\nलिङ्गसम्पूजनं कृत्वा जलं चैवाभिमन्त्रयेत् ।\n\nदक्षिणस्यां दिशि स्थित्वा शतमष्टोत्तरं जपेत् ॥ २.६३\n\nततः सिध्यन्ति मन्त्राणि चाञ्जनानि समन्ततः ।\n\nउओं नमो भगवते उड्डामरेश्वराय अञ्जनमन्त्रसिद्धिं देहि मे स्वाहा इत्यञ्जनाधिकारः ।\n\nअथ पिशाचीकरणम् ।\n\nकनकस्य च बीजानि प्रियङ्गु गुग्गुलस्तथा ॥ २.६४\n\nआत्मानं धूपयित्वा तु योजयेद्राजसंसदि ।\n\nयोगमिमं समाघ्राति स वश्यो जायते भृशम् ॥ २.६५\n\nकनकस्य तु बीजानि श्वेतार्कचन्द्रकेसरम् ।\n\nकुष्ठं च देवदारुं च सर्वमेकीकृतं तथा ॥ २.६६\n\nपिष्ट्वा तेन लिप्तगात्रो योगशक्त्या बलिष्ठया ।\n\nयत्र यत्र प्रविष्टस्तु तत्र तत्र जयी भवेत् ॥ २.६७\n\nकाकस्य पक्षौ संगृह्य सर्पकञ्चुकमेव च ।\n\nश्मशानभस्मसंयुक्तं शत्रोरुच्चाटनं भवेत् ॥ ३.१\n\nइत्युच्चाटनाधिकारः ।\n\nभूतवादं प्रवक्ष्यामि यथा गरुडभाषितम् ।\n\nयेनैव ज्ञातमात्रेण शत्रवो यान्ति वश्यताम् ॥ ३.२\n\nशत्रुनिर्यासं संगृह्य चूर्णं सत्त्वं च तस्य वै ।\n\nभावयेत्सप्तरात्रं तु भोजनैः सह दापयेत् ॥ ३.३\n\nदत्तमात्रेण तेनैव पिशाचैर्गृह्यते तु सः ।\n\nस्वस्थीकारे प्रदातव्या जया तु मधुयष्टिका ॥ ३.४\n\nनिर्यासैः शालसम्भूतैर्बीजानि कतकस्य च ।\n\nभावयेत्सप्तरात्रं तु भोजनैः सह दीयते ॥ ३.५\n\nतस्य भक्षणमात्रेण ग्रहैः संगृह्यते नरः ।\n\nशर्करादुग्धपानेन स्वस्थो भवति नान्यथा ॥ ३.६\n\nवास्तुकस्य तु निर्यासं बीजानि कतकस्य च ।\n\nमर्दित्वा यातयामाभ्यां गृह्यते ब्रह्मराक्षसैः ॥ ३.७\n\nशर्करादुग्धपानेन स्वस्थो भवति नान्यथा ।\n\nकपिकच्छुकनिर्यासैर्मातुलुङ्गस्य बीजकम् ॥ ३.८\n\nभावयेत्सप्तरात्रं तु भक्ष्ये पाने प्रदापयेत् ।\n\nउओं नमो भगवते उड्डामरेश्वराय महेश्वरो नाम स्वाहा ।\n\nआमलक्याश्च चूर्णेन स्त्रीदुग्धसहितेन च ॥ ३.९\n\nपाययित्वा विष्कृतं तु स्वास्थ्यं संजायते ध्रुवम् ।\n\nशर्करापद्मकिञ्जल्कपद्मकेसरकल्ककैः ॥ ३.१०\n\nचूर्णीकृतैस्तच्चूर्णं तु दुग्धेन सह दापयेत् ।\n\nतदा दुष्टग्रहैर्मुक्तः स्वस्थश्च जायते नरः ॥ ३.११\n\nअथातः सम्प्रवक्ष्यामि भूतवादे सुदुर्लभम् ।\n\nयेन विज्ञानमात्रेण सर्वसिद्धिः प्रजायते ॥ ४.१\n\nउओं ह्रीं काली कङ्काली किल किल स्वाहा ।\n\nइदं मन्त्रं पूर्वं सहस्रदशकं जपेत् ।\n\nततः सहस्रं जुहुयात्कङ्काली वरदा भवति सुवर्णमाषचतुष्टयं प्रत्यहं ददाति ।\n\nअथ सर्वजनमुखस्तम्भनमन्तः उओं ह्रीं नमो भगवती दुर्वचती किलि वाचाभञ्जनी सर्वजनमुखस्तम्भिनी ह्रां ह्रीं ह्रैं ह्रौं ह्रः स्वाहा ।\n\nअनेन मन्त्रेण बिल्वमरिचं घृताक्तं सहस्रहवनं कुर्यात्समस्तजनपदाः किंकरा भवन्ति ।\n\nएतन्मन्त्रेण यदि न्यग्रोधसमिधं घृताक्तां सहस्रैकं होमयेत्तदा स्त्रीवश्यं भवति ।\n\nउओं रौं ह्रीं हूं हूमें वद वद वाग्वादिनी वागीश्वरी नमः स्वाहा ।\n\nअनेन मन्त्रेण सहस्रजप्तेन कवित्वं करोति नात्र संदेहः ।\n\nउओमुओमुओमीमीमीमैमैमैं नमः स्वाहा ।\n\nअनेन मन्त्रेण दशसहस्रजप्तेन कवित्वं करोति ॥ ४.२\n\nशृणु पुत्र प्रवक्ष्यामि यथा त्रैलोक्यमोहनम् ।\n\nपरपुरुषा वशं यान्ति यथावत्कथयामि ते ॥ ५.१\n\nएला कुष्ठं च लोध्रं च वचा च रक्तचन्दनम् ।\n\nश्मशानभस्मसंयुक्तं प्रयोगं मारणान्तकम् ॥ ५.२\n\nमारणं संकोचकरणम् ।\n\nकुलत्थं बिल्वपत्त्रं च रोचना च मनःशिला ।\n\nएतानि समभागानि स्थापयेत्ताम्रभाजने ॥ ५.३\n\nसप्तरात्रे स्थिते पात्रे तैलमेभिः पचेद्बुधः ।\n\nतैलेन भगमालिप्य भर्तारमुपगच्छति ॥ ५.४\n\nसम्प्राप्य मैथुनं भर्ता दासो भवति नान्यथा ।\n\nनागरैः मधुसंयुक्तैर्गुटिकां कारयेद्बुधः ॥ ५.५\n\nअश्वमूत्रेण संयुज्य पुरुषाणां वशंकरम् ।\n\nकुङ्कुमं शतपुष्पं च प्रियङ्गु रोचनं ततः ॥ ५.६\n\nअजाक्षीरेण दातव्यं या भार्या दुर्भगा भवेत् ।\n\nततः सा सुभगा नित्यं पतिदासत्वमाप्नुयात् ॥ ५.७\n\nमातुलुङ्गस्य बीजानि पङ्कजस्य फलानि च ।\n\nसमुद्रजं रक्तचूर्णं मधुना सह लेपयेत् ॥ ५.८\n\nतैलयोजितमात्रेण पतिर्दासो भवेद्ध्रुवम् ।\n\nअधुना सम्प्रवक्ष्यामि योगानां सारमुत्तमम् ॥ ५.९\n\nयेन विज्ञातमात्रेण नरी भवति किंकरी ।\n\nउशीरं चन्दनं चैव मधुना सह संयुतम् ॥ ५.१०\n\nगजहस्तप्रयोगोऽयं सर्वनरीप्रयोजकः ।\n\nकेवलं शशिना युक्तं कुङ्कुमं लेपयेद्भगे ॥ ५.११\n\nनिजवज्जायते साङ्गं जायते योनिसंचयम् ।\n\nलवंगं सैन्धवं क्षौद्रं पिप्पली मरिचानि च ॥ ५.१२\n\nनरस्य लेपयेद्गात्रं स भवेद्गजहस्तवत् ।\n\nवरटावेश्मसम्बानं शीततोयेन पेषयेत् ॥ ५.१३\n\nतेनैव लिप्तमात्रेण भगे रन्ध्रो न जायते ।\n\nतत्र प्रक्षालितेनाथ प्रसवत्वं भविष्यति ॥ ५.१४\n\nयः स्वरेतः समादाय रत्यन्ते सव्यपाणिना ।\n\nवामपादं स्त्रियो लिम्पेत्सा तस्य वशगा भवेत् ॥ ५.१५\n\nया भोगशेषे कान्तस्य लिङ्गं वामाङ्घ्रिणा स्पृशेत् ।\n\nयावदायुर्भवेद्दासः स तस्या नात्र संशयः ॥ ५.१६\n\nकपोतविष्ठा सिन्धूत्थमधुकैः समभागिकैः ।\n\nलिप्त्वा लिङ्गं भजेद्यां तु सा वश्या स्याद्वराङ्गना ॥ ५.१७\n\nघनसारं सतल्लव्यं मेढ्रं च मधुना सह ।\n\nपिष्ट्वा लिप्त्वा रजो यां च भजेत्सा वश्यगा भवेत् ॥ ५.१८\n\nरोचना कनकं शम्भुबीजं कर्पूरचन्दनम् ।\n\nएभिर्विलिप्तलिङ्गो यां भजते सा वशा भवेत् ॥ ५.१९\n\nकृष्णच्छागरोमकृष्णमार्जाररोमकृष्णकाकरोमाणि कृष्णाष्टम्यां कृष्णचतुर्दश्यां वा शनिभौमयोर्वारेऽश्लेषानक्षत्रे आर्द्रानक्षत्रे वा समभागानि कृत्वा कूपतडागनदीपयसा पेषयित्वा गुटिकां कृत्वा संग्रामे चोपविशेत् ।\n\nरणपांशुना तिलकं कुर्यात् ।\n\nअथानन्तरं येऽन्ये पुरुषा दर्शनं कुर्वन्ति ते कम्पयन्ति मूर्छयन्ति उत्पतन्ति पलायन्ते ।\n\nये पिष्ट्वा लेपं कुर्वन्ति तेषां शुचि कापि पतति न मुञ्चति ।\n\nएष योगो मया प्रोक्तो देवानामपि दुर्लभः ।\n\nनिवेदनीयः कस्यापि न कदाचिदिति ब्रुवे ॥ ६.१\n\nअथातः सम्प्रवक्ष्यामि शरीरज्ञानमुत्तमम् ।\n\nयेन विज्ञानमात्रेण जायते च शुभाशुभम् ॥ ६.२\n\nजीवितं मरणं चैव लाभालाभं जयाजयम् ।\n\nसुखदुःखं भवाभावौ गमनागमनं तथा ॥ ६.३\n\nहिमालयसुता वै हि पृष्टवती वृषध्वजम् ।\n\nअथ पृथिव्यप्तेजोवाय्वाकाशानि तत्त्वानि तत्र गुरोर्बृहत्प्रसादेन शास्त्राणि च येन योगेनातीतेन त्रैलोक्यं सचराचरं जातमेव ।\n\nयेषां समयोगानि स्थूलसूक्ष्माणि कथ्यन्ते ।\n\nस च सम्प्रेत्य चेष्टायां लक्ष्यते तस्याः किं नाम तस्य च का जिज्ञासा यथापदुच्यते चाहुस्ततः पञ्चतत्त्वानि पठ्यन्ते ।\n\nसम्प्रति दूतो यदागत्य वदति तस्य वागुदेति पञ्चतत्त्वाक्षराणि ज्ञात्वा यस्य तत्त्वाक्षरस्य वक्त्रे तत्त्वाक्षराणि भवन्ति प्रश्नचिन्तायां स तत्त्वं जपति ।\n\nयदि प्रश्नचिन्तायां पृथिवीतत्त्वाक्षराणि भवन्ति तदा पृथ्वीतत्त्वं भवति ।\n\nयद्येषामधिका भवन्ति तदा पानीयतत्त्वानि भवन्ति तत्त्वाक्षराणीत्यर्थः ।\n\nअआइईउऊऋॠळॣ एतानि पृथ्वीतत्त्वाक्षराणि ।\n\nएऐओऔअंः एतानि जलतत्त्वाक्षराणि ।\n\nकखगघङचछजझञ एतानि तेजस्तत्त्वाक्षराणि ।\n\nटठडढणतथदधनपफबभम एतानि वायुतत्त्वाक्षराणि ।\n\nयरलवशषसह तान्याकाशतत्त्वाक्षराणि ।\n\nएतानि वर्धितवाक्येनाधिकाक्षराणि भवन्ति ।\n\nविविधप्रकारचिन्ताः समविषमाक्षराणि पृथ्वीतत्त्वानि ज्ञातव्यानीति ।\n\nजीवितमरणलाभालाभजयपराजयसुखदुःखगमनागमनानि च यानि समानि विषमाणि अप्तत्त्वानि निर्वाचितव्यानि ।\n\nयदा चित्तं भवति कृतस्य वाक्यविषये पृथिवीविषये तदा सलिलतत्त्वाक्षराणि भवन्ति तदा स जप्तं जपति ।\n\nअप्चिन्तायां यदा पृथिवीतत्त्वाक्षराणि भवन्ति तदा पृथ्वीतत्त्वं भवति ।\n\nएवमन्येष्वपि बोद्धव्यम् ।\n\nअक्षराणि येन कथयति ।\n\nलाभचिन्तायां तेजाकाशाक्षराणि अधिकानि भवन्ति तदा तेऽशुभोऽधिकतरो भविता ।\n\nयदा देशात्तत्त्वाद्वा गमनादिकं तेजसः ग्रामचलिते संग्रामगमने अहेतु अके डके तैजसाक्षराण्यधिकानि भवन्ति ।\n\nपृथिव्यप्तेजोवाय्वाकाशा एतेषामक्षराणि विवाहकाले एतेषु तेजोऽक्षराणि शुभहारकाणि भवन्ति ॥ ६.४\n\nअथौषधीकरणं निरूप्यते ।\n\nओषधी परमा श्रेष्ठा गोपितव्या प्रयत्नतः ।\n\nयस्याः प्रयोगमात्रेण देवता यान्ति वश्यताम् ॥ ७.१\n\nओषधी सा बुधैः प्रोक्ता चाण्डाली लोकविश्रुता ।\n\nसुरासुरगणैः पूज्या सर्वकार्यार्थसाधिनी ॥ ७.२\n\nएकपत्त्री द्विपत्त्री च त्रिपत्त्री तुर्यपत्त्रिका ।\n\nअनेन विधिना देवि चतुश्चरणगामिनी ॥ ७.३\n\nमानुषाणां विशेषेण वश्यकर्मणि योजिता ।\n\nएकपत्त्री तु स्वाङ्गमलसंयुक्ता स्त्रियं वशमानयति द्विपत्त्री राज्ञो राजपुरुषान् ।\n\nत्रिपत्त्री श्रीशाकमरिचसहिता दुष्टां चमूं वशमानयति चतुष्पत्त्री च कन्दुसहिता मत्तदुष्टगजं वशमानयति ।\n\nअथोत्पाटनविधिः कथ्यते शनिवारे शुचिर्भूत्वा सायं संध्यादिकं विधाय गन्धपुष्पधूपदीपनैवेद्यादिभिः पञ्चोपचारैः पूजादिकं विधाय अक्षतं फलं हस्ते गृहीत्वा ओषधिसमीपे स्थित्वाभिमन्त्रणं कुर्यात् ।\n\nततोऽनुदिते भानौ खदिरकाष्ठकलिकेन खनयेत् ।\n\nतत्र मन्त्रः येन त्वां खनते ब्रह्मा हृषीकेशो महेश्वरः ।\n\nशचीपतिः पितृपतिर्जलेशश्च धनाधिपः ।\n\nतेन त्वां खनयिष्यामि तिष्ठ तिष्ठ महौषधि ।\n\nइति पठित्वा खनयेत् ।\n\nशुचिरारभ्य एकान्ते प्रभाते मन्त्रमुक्तितः ॥ ७.४\n\nसंग्राह्यमौषधं सिद्ध्यै न भवन्ति हि काष्ठवत् ।\n\nनमोऽस्त्वमृतसम्भूते बलवीर्यविवर्धिनि ॥ ७.५\n\nबलमायुश्च मे देहि पापं मे नय दूरतः ।\n\nयेन चानेन मन्त्रेण खनित्वोत्पाट्यमानं कृत्वा यः पूर्वमानीतो योऽन्यथा भवेत् ।\n\nअत्रैव तिष्ठ कल्याणि मम कार्श्यकरी भव ॥ ७.६\n\nमम कार्ये कृते सिद्धे इतस्त्वं हि गमिष्यसि ।\n\nउओं हीं रक्तचामुण्डे हूं फट्स्वाहा ।\n\nअनेन मन्त्रेण पुष्यर्क्षे हस्तर्क्षे वा नक्षत्रे सर्वाश्चौषध्य उत्पाटनीया यैर्नरैश्च उदिते भानौ ओषध्यः खन्यन्ते उत्पाट्यन्ते उत्पद्यन्ते वा तासां रविकिरणपीतप्रभावेनावीर्यप्रभावो भवति ।\n\nसिद्धिकारिका न भवन्ति ।\n\nयद्युदिते भास्करे उत्पाट्यन्ते तदा तासां पूजा कर्तव्या ।\n\nजपारक्तोत्पलरक्तकरवीररक्तचन्दनकुङ्कुमेन गव्यगोमयेन सपादहस्तभूमिं संलिप्य तन्मध्ये चतुरस्रं कारयेत् ।\n\nरक्तचन्दनकुङ्कुमाभ्यां तन्मध्ये वर्तुलं वितस्तिमात्रं भानुं पूजयेत् ।\n\nपार्श्वे चन्द्रादिग्रहान् पूजयेत् ।\n\nततो रक्तभक्तपुष्परक्तैर्वक्ष्यमाणमन्त्रेण बलिं दद्यात् ।\n\nउओं द्रां द्रीं द्रूं द्रैं द्रौं द्रः सः स्वाहा ।\n\nअनेन मन्त्रेण पूजां कृत्वोत्पाटयेद्वीर्ययुक्ता भवति सर्वकार्यक्षमा भवति ॥ ७.७\n\nअथान्यत्सम्प्रवक्ष्यामि नारीणां गर्भधारणम् ।\n\nपद्मबीजं गव्यपयसा सह या नरी पिबति सा गर्भवती भवति सत्यमेव आदित्यवारे निमन्त्रयेत्चन्द्रवारे भक्षयेत् ।\n\nपूर्वदिग्भागस्थितं शरीषमूलं गव्यघृतेन सह ऋतुसमये भक्षयेत्सा संवत्सरेण गर्भवती भवति ।\n\nअनपत्या च या नरी कपित्थं भक्षयेत्सदा ।\n\nअभिमन्त्र्य तु मन्त्रेण सापि पुत्रवती भवेत् ॥ ८.१\n\nएकवृक्षतटे नारी स्नानं कृत्वाभिमन्त्रयेत् ।\n\nआदिवन्ध्यापि देवेशि भवेद्गर्भवती हि सा ॥ ८.२\n\nदेवः शिवो भवेद्यत्र नदीसङ्गमसंनिधौ ।\n\nतस्यां नद्यां दिशि स्वाहा वन्ध्या पुत्रवती भवेत् ॥ ८.३\n\nविधिरत्रोच्यते कपिलागोमयेनाथ भूमिं संलिप्य यत्नतः ।\n\nस्नात्वा विधिप्रकारेण मण्डलं कारयेत्ततः ॥ ८.४\n\nचतुरस्रं चतुष्कोणं तन्मध्ये वर्तुलं स्मृतम् ।\n\nतन्मध्ये विलिखेत्पश्चादष्टपत्त्रं सकर्णिकम् ॥ ८.५\n\nमध्ये तु पूजयेद्देवं पत्त्रे शक्तिं प्रपूजयेत् ।\n\nनिर्व्रणमण्डलस्याग्रे कमलं स्थापयेद्बुधः ॥ ८.६\n\nशिखिपत्त्रनखवर्णेन लिखेत् ।\n\nभृङ्गता कुलसप्तपर्वतमृत्तिका [... औ५ Zएइछेन्झ्] स्वमलामृत्तिकावल्मीकमृत्तिकानिम्बमूलमृत्तिका सुवर्णरजतताम्रकांस्यसहस्रमूलसर्वतीर्थानि समुद्राः सरितः सर्वाः सर्वौषधयः सर्वदेवताः सर्वसिद्धयः सर्वयोगिन्यः सर्वे गिरयः सर्वे नागाः पञ्चजात्यानि फलानि पञ्चप्रकाराक्षतानि पञ्च सुवर्णपुष्पाणि स्थिरचित्तेन मन्त्रितकलशे परिकल्पयेत् ।\n\nअथ मन्त्रः क्षं क्षीं क्षूं क्षैं क्षौं क्षः ।\n\nअनेन मन्त्रेण या नरी विधानेन निरतवर्जिता अब्रह्मचारिणी देवी वन्ध्या पञ्चपतिवर्जिता ।\n\nअपुत्रा लभते पुत्रान् दुर्भगा सुभगा भवेत् ।\n\nअनेनैव विधानेन कन्या प्राप्नोति सत्पतिम् ॥ ८.७\n\nमन्त्रौषधीप्रयोगाश्च ये चान्ये चूर्णकीर्णकाः ।\n\nनवाभिचारिताः कूराः शुद्धदेहा भवन्ति ते ॥ ८.८\n\nये चान्ये विघ्नकर्तारश्चरन्ति भुवि राक्षसाः ।\n\nते सर्वे प्रलयं यान्ति सत्यं देवि मयोदितम् ॥ ८.९\n\nसकृदुच्चरिते मन्त्रे महापुण्यं प्रजायते ।\n\nब्रह्महत्यादयो दोषाः क्षयं यान्ति न संशयः ॥ ८.१०\n\nअथ प्रथमोपाय उच्यते नागकेसर १० माषकं गव्यघृतेन सहर्तुस्नानदिवसे पिबेत् ।\n\nतदनन्तरं भर्त्रा सह रात्रौ संयोगं कुर्यात् ।\n\nसा अवश्यमेव गर्भवती भवति ।\n\nअथ द्वितीयोपायः श्वेतजीरकम् १७ माषमात्रकं रात्रौ मृन्मयपात्रे जलेन सह निरावरणस्थाने समग्ररात्रौ स्थापयेत् ।\n\nअग्निमदिवसे शिलायां पिष्ट्वा पर्युषितजलेन या स्त्री ऋतुस्नानदिने पीत्वा रात्रौ भर्त्रा सह संयोगं कुर्यादवश्यं सा गर्भवती भवति ।\n\nअथ तृतीयोपाय दकाल्वद्मदीपि १० माषकं गव्यदुग्धेन सह या ऋतुस्नानदिवसे पीत्वा रात्रौ भर्त्रा सह संयोगं कुर्यात्सा अवश्यमेव गर्भवती भवति ।\n\nइति तृतीयोपायः ।\n\nउओं घण्टाकर्णाय स्वाहा इमं सप्तधा जप्त्वा ग्रामे नगरे वा प्रविशेत्तत्र विशिष्टं भोजनं प्राप्नोति ।\n\nअन्यच्च भो अल्ल मे सिद्धा अनेनाष्टोत्तरशतं जपेत् ।\n\nशिरीषमूलमृदः क्षेत्रस्य चतुष्कोणेषु मोक्षयेत्तदा शशकमूषकवराहचतुष्पादप्रभृतीनां मुखबन्धनं भवति ।\n\nअधुना सम्प्रवक्ष्यामि मन्त्रान्मे फलदायकाः ।\n\nये सिध्यति दशान्यूनं मन्त्रसाधनमुक्तिदाः ॥ ८.११\n\nशत्रुमित्रोदासीनसाध्यसिद्धस्य लक्षणम् ।\n\nमन्त्राक्षराणि लिखित्वा साधकस्य तस्य यदापि च प्रथमवर्गाक्षरो भवति तदा मित्रं द्वितीयवर्गाक्षरो भवति तदा सिद्धः ।\n\nतृतीयवर्गस्य यदा भवति तदा साध्यः चतुर्थवर्गाक्षरो भवति तदोदासीनः पञ्चमवर्गाक्षरो यदा भवति तदा शत्रुर्ज्ञातव्यः ।\n\nएतान् भेदान् ज्ञात्वा मन्त्रशोधनमारभेत्तदा साधकानां सुखावहो भवति अथ कल्पवृक्षषण्डमूलानि यानि प्रक्षालितानि गव्यदधिमिश्रितायां राजिकायां संस्कार्याणि ।\n\nततो नियमपूर्वकं भक्षयेत् ।\n\nनिर्व्याधियोगेष्वमुं स्वमुखे नियोजयेत् ।\n\nविधानमस्या ब्रवीमीति देवी ।\n\nअथ मन्त्रः उओं नमः षण्मुखाय शक्तिहस्ताय मयूरवाहनाय औषधीकेन देहि मे भव स्वाहा ।\n\nअनेन मन्त्रेण चतुर्दश्यां शुचिर्भूत्वा मयूरशिखामुत्पाटयेत्तदा महाप्रभावयुक्ता भवति ।\n\nगव्यघृतेन सह संगृह्येत तदा इन्द्रियबलो भवति ।\n\nपञ्चमलेन स्वर्णकारो भवति ।\n\nअन्यच्च श्वेतकरवीरमूलश्वेतगिरिकर्णिकामूलहेवचनाङ्भीकृतजाताञ्जली पञ्चमलसमायुक्ता खाने पाने प्रदातव्या मरणान्तं वशीकरणम् ॥ ८.१२\n\nअन्यच्च श्वेतगिरिकर्णिकामूलं स्ववीर्येण सह स्वकीयपञ्चमलहरवीर्यश्वेतार्कमूलमेतानि हस्तर्क्षे पुष्यर्क्षे वा एकीकृत्य कुमारिकाहस्ताभ्यां मर्दयित्वा अष्टम्यां चतुर्दश्यां वा गजमदेन सह हस्ते गुटिकां कारयेत् ।\n\nयस्यै एकापि दीयते सा वश्या भवति नान्यथा ।\n\nशुक्लपक्षेऽपि सर्पाणां दीयते ते सर्पा अपि वश्या भवन्ति श्रीमहाभैरवस्य वचो यथा कुङ्कुमेन सह दीयते तदा वै गजो वशीभवति ।\n\nरोचनया कुङ्कुमेन सह यदा तिलकं क्रियते तदा सा स्त्री पृष्ठलग्ना भ्रमति ।\n\nगुरुदारेभ्यः तिलको न दर्शयितव्यः ।\n\nराजद्वारे तथा न्याये विवाहे युद्धे जयावहे त्रैलोक्यमोहनमेतत् ।\n\nत्रिफला ५ माषाः निम्ब १ माष कदम्ब २ माष नीप ३ माष तिराइता ४ माष करञ्ज ५ माष भृङ्गराज ६ माष मयूरशिखा ७ माषाः एतानि समभागानि सूक्ष्मचूर्णानि कारयेत् ।\n\nतदनन्तरं मधुना सह पेषयेत् ।\n\nभोजनं च यथाहारं कुरुते नात्र संशयः ।\n\nएतच्चूर्णं सुरेभ्योऽपि दुर्लभम् ।\n\nरात्रिचूर्णं शिरीषवल्कलचूर्णं च गव्यघृतेन सह यस्यै वनितायै ऋतुस्नानदिवसे पानार्थं दीयते सा स्त्री वन्ध्यापि गर्भवती भवति नात्र संशयः ।\n\nएतच्चूर्णं कपित्थफलेन सह ऋतुसमये अपुत्रवती भक्षयति सा स्त्री पुत्रमाप्नोति ।\n\nएतच्चूर्णं श्वेतकङ्कोलीमूलं लक्ष्मणाचूर्णं च समं कृत्वा कुङ्कुमक्वाथेन सहर्तुसमये सदा भक्षणार्थं दीयते तदा तस्याः शरीरशुद्धिर्भवति ।\n\nपश्चादृतुसमयोपरि पञ्च दिनानि भक्षयेत्तदा सा गर्भधारणक्षमा भवति नात्र संशयः ॥ ८.१३\n\nअथान्यत्सम्प्रवक्ष्यामि औषधं परमदुर्लभम् ।\n\nआस्फोटी नाम विख्याता नागदमनीति विश्रुता ॥ ९.१\n\nअस्या विधानं वक्ष्यामि दुर्लभं त्रिदिवौकसाम् ।\n\nविषाः सर्वे विनश्यन्ति लेपनाद्भक्षणात्क्षणात् ॥ ९.२\n\nपत्त्रहस्ते तां प्रलिप्य सर्पो ध्रियते धृतमात्रे सर्पो न नश्यति नैव क्षतानि प्रलिप्य नागपूजितमन्त्रेण सर्पो विनश्यति ।\n\nनागदमनीमूलं खननान्नाडीललाटलेपनान्नाशयति समन्ततः आमवातं पित्तवातं श्लेष्मवातमेते वाता विनश्यन्ति भक्षणान्नात्र संशयः ।\n\nअथ कथयाम्योषधीकरणे करणकारणानि ।\n\nपुत्रमय वशीकरणकारकपुत्रपुत्रं कंसं कातरापि वशं परं महिलाजनस्यैकश अप्यस्य दीयते सा पतिं परित्यज्य पश्यतां लोकानां नग्ना भूत्वा भ्रमति ।\n\nअथ कथयामि तान्त्रिकविधिम् ।\n\nताम्रवेदीपरोर इति लोकैरुच्यते शनिवारे तामभिमन्त्र्य दिगम्बरो मुक्तकेशो भूत्वानुदिते भानौ ग्रहणं कुर्यात् ।\n\nपिष्ट्वा सम्यक्प्रकारेण स्त्रीपञ्चमलेन च कामातुरेण कृत्वा ताम्बूलेन सह भगिनीकृत्वा दीयते सा वश्या भवति नान्यथा ।\n\nमातापि पुत्रं परित्यज्य तत्परा भूत्वा पृष्ठतो नग्ना भवति यत्र कुत्रापि तथा तमनुयाति न संशयः ।\n\nकाकजङ्घेति विख्याता महौषधिर्ग्रामे सर्वत्र तिष्ठति शनिवारे संध्यासमये तस्या अभिमन्त्रणं कुर्यात्तदन्तरं ब्राह्मे मुहूर्ते उत्थायानुदिते भानौ पुष्यर्क्षे हस्तर्क्षे वा योगे खदिरकीलकेन तां समूलामुत्पाटयेत् ।\n\nपुनस्तां सप्तम्यामष्टम्यां नवम्यां वा एतासु तिथिषु पुनर्वसुपुष्यहस्तर्क्षयुक्तासु स्वपञ्चमलेन सह पिष्ट्वा स्ववीर्यं स्वरक्तमपि तस्मिन् दत्त्वा यस्यै वनितायै दीयते सा स्त्री वश्या भवति सत्यमेव मन्त्रेणानेन मन्त्रयेत् ।\n\nउओं नमो भगवति त्रिपुरे त्रैलोक्यमोहिनि ऐं द्रां श्रीं क्लीं सौममुकनाम्नीं शीघ्रं मे वशमानय स्वाहा ।\n\nइति मन्त्रः ।\n\nअथ गुञ्जाकल्पो लिख्यते श्वेतगुञ्जां शनिवारे संध्यासमयेऽभिमन्त्रितां कृत्वा ततो ब्राह्मे मुहूर्ते उत्थायानुदिते भानौ खदिरकीलकेन दिगम्बरो भूत्वा समूलामुत्पाटयेत् ।\n\nपुष्यर्क्षे हस्तर्क्षे वा स्त्रीपुष्पेण सह गोरोचनकश्मीरकुङ्कुमश्वेतचन्दनरक्तचन्दनकस्तूरीकर्पूरहस्तिमदेन सहाभिमन्त्र्य तिलकं कुर्यात्तदा स्त्री कामबाणविमोहिता विह्वला भवति ।\n\nमन्त्रेणानेन मन्त्रयेतुओमैं ह्रीं श्रीं क्लीं हूं फट्स्वाहा ।\n\nइति कामबाणतिलकम् ।\n\nअथान्यतन्त्रोक्तं वशीकरणादिकं लिख्यते सारमुद्धृत्य संक्षेपाद्वशीकरणमोहने ।\n\nकामिनां प्रीतिजनकं किंचित्तदपि गद्यते ॥ ९.३\n\nतत्रादौ तिलकविधिः ।\n\nलज्जां मधूकं कव्यं च नलिनीमूलमेव च ।\n\nएतान् पिष्ट्वा स्ववीर्येण यः कुर्यात्तिलकं पुमान् ॥ ९.४\n\nतत्क्षणादेव नयति वश्यतां भुवनत्रयम् ।\n\nवात्स्यायनेन मुनिना प्रोक्तं योगमनुत्तमम् ॥ ९.५\n\nसिताष्टमूलमञ्जिष्ठा वचा मुस्ता सकुष्ठका ।\n\nस्त्रीयोनिशोणिते चैतदेकीकृत्य ललाटके ॥ ९.६\n\nशुभं तिलकमाधत्ते यः स लोकत्रयं क्रमात् ।\n\nकृतज्ञः स्ववशं कुर्यान्मोदते च चिरं भुवि ॥ ९.७\n\nतगरं पिप्पलीमूलं मेषशृङ्गी कणा जटा ।\n\nएतत्समं स्वपञ्चाङ्गमले नीत्वैकतां सुधीः ॥ ९.८\n\nमधुना तिलकं कुर्याद्यः क्षोणीसुतवासरे ।\n\nजगत्सर्वं वशीकुर्यात्स पुमान्नात्र संशयः ॥ ९.९\n\nगोरोचनं च संभाव्य स्वपुंसो रुधिरेण या ।\n\nकुर्यात्सा तिलकं भाले पतिं च मोहयेद्भृशम् ॥ ९.१०\n\nअथाञ्जनविधिः ।\n\nमहाष्टमीदिने यस्तु श्मशाने नरमस्तके ।\n\nपातितं कज्जलं विश्वं मोहयेन्नयनाञ्जनात् ॥ ९.११\n\nरोचनां केसरं कन्यां शिलां चेति विशोधयन् ।\n\nयाजयेद्दृष्टिपथगं सर्वमेव विमोहयेत् ॥ ९.१२\n\nतालीशकुष्ठनागरैः कृत्वा क्षोणीशवर्तिकाम् ।\n\nसिद्धार्थतैले निःक्षिप्य कज्जलं नरमस्तके ॥ ९.१३\n\nपातयेदञ्जनं तस्य सर्वदा भुवनत्रये ।\n\nदृष्टिगोचरमायातः सर्वो भवति दासवत् ॥ ९.१४\n\nशिलाकिञ्जल्कफलिनी रोचनानां तथाञ्जनम् ।\n\nपुष्यर्क्षयोगे विहितं दम्पत्योर्मोहनं परम् ॥ ९.१५\n\nइति अथ चूर्णविधिः ।\n\nकाकजङ्घा शिला पक्षौ भ्रामरौ कृष्णमुत्पलम् ।\n\nतगरजं चैषां चूर्णं क्षिप्तं विमोहने ॥ ९.१६\n\nवातपैत्तिकदलं पुंसो मलं मालासवस्य च ।\n\nपक्षावलेरिदं चूर्णं क्षिप्तं शिरसि मोहनम् ॥ ९.१७\n\nअथ भक्षणविधिः ।\n\nअन्त्रादि सर्वं निष्कास्य खञ्जरीटोदरं कुलैः ।\n\nपूरयित्वा स्ववीर्येण सारमेयगले क्षिपेत् ॥ ९.१८\n\nमुद्रां कृत्वा तदेकान्ते सप्ताहं धारयेत्सुधीः ।\n\nपश्चान्निष्कास्य संशोध्य वटीं कुर्याद्विशोषयेत् ॥ ९.१९\n\nसा भक्षणविधानेन दीपमाला परस्परम् ।\n\nदम्पत्योः प्रीतिजननी कीर्तिता नियमोत्तमा ॥ ९.२०\n\nअन्यत्सुमतम् ।\n\nअथान्यत्सम्प्रवक्ष्यामि तिलकं सर्वकामिकम् ।\n\nगोरोचनं वंशलोचनं मत्स्यपित्तं कश्मीरकुङ्कुमकेसरस्वयम्भूकुसुमस्ववीर्यश्रीखण्डरक्तचन्दनकस्तूरीकर्पूरकाकजङ्घामूलानि समभागानि कृत्वा कूपतडागनदीजलेन मर्दयित्वा कुमारिकापार्श्वकां गुटिकां कृत्वा छायां गुटिकां कारयेत् ।\n\nतया ललाटे तिलकं कृत्वा यां यां स्त्रियं पश्यति सा सा वश्या भवति ।\n\nद्रौं वां धां क्षौमं कं छः इत्यनेन मन्त्रेण महिषास्थिमयं कीलकमेकोनविंशत्यङ्गुलं सहस्रेणाभिमन्त्रितं यस्य नाम्ना कूपतटे निखनेत्स महिषेण वध्यते ।\n\nउओं च्छः च्छः ॡममुकं हुमीं च्छः च्छः उओमिति ।\n\nअनेन मन्त्रेण मयूरास्थिमयं कीलकं त्र्यङ्गुलं सहस्रेणाभिमन्त्रितं यस्य नाम्ना चतुष्पथे निखनेत्स तत्र भ्रमति ।\n\nतत्रानेनावतिष्ठति पर्यटति क्षणमात्रेण उत्तोलनेन शान्तिर्भवति ।\n\nउओं श्रीं श्रीं व्रां व्रीमीमीं च्छः च्छः स्वाहा ।\n\nअनेन मन्त्रेण मेषास्थिमयं कीलकं द्वादशाङ्गुलं सहस्रेणाभिमन्त्रितं कृत्वा यस्य गृहे निखनेत्सर्वसिद्धिरसिद्धा तस्य भवति ।\n\nद्रीं बन्धूकपुष्पसंकाशं ध्यातव्यं मन्त्रदीपके ।\n\nकुम्भकेन वरारोहे शृणु वक्ष्यामि षड्गुणम् ॥ ९.२१\n\nध्यात्वा तु मासमेकं तु महास्त्रीमानयेद्ध्रुवम् ।\n\nमासेनैकेन मनुना आनयेन्नागकन्यकाम् ॥ ९.२२\n\nदेवकन्यां त्रिभिर्मासैः सायाह्ने नान्यथा भवेत् ।\n\nउओं हं हः इति ।\n\nअनेनैव तु मन्त्रेण ध्यातव्याः क्रोधयाजकाः ॥ ९.२३\n\nयाज्यस्य रुद्रसंकाशं रुद्रहस्तं सुरासुरैः ।\n\nमासेन मानुषं लोकं नागलोकं द्विमासतः ॥ ९.२४\n\nत्रिभिर्मासैस्तु देवेशि स्वर्गलोकं न संशयः ।\n\nषण्मासाभ्यासयोगेन त्रैलोक्यं निश्चलं कुरु ॥ ९.२५\n\nउओं रक्तहटा रक्तगटा मुकुटधारिणी एधति स्वाहा ।\n\nमन्त्रराज उल्टा वेधा ।\n\nउओं ह्रीं श्रीं ध्रीं विकृतानना बाह्ये फट्स्वाहा ।\n\nमन्त्रमिमं यन्त्रे लिखित्वा यस्य ईक्षितं दीयते स ऐकाहिकद्व्याहिकत्र्याहिकविषमज्वरेण गृह्यते तत्क्षणादेव नश्यति नात्र संशयः ।\n\nउओं बन्धुन क्षयं द्रीं द्रीममुकस्यात्मानं नित्यज्वरेण पत्त्रीबन्धनमात्रस्य स्फुर स्वाहा ।\n\nइति नित्यज्वरशोधनपत्त्रिका ।\n\nउओं क्षः स्वाहा ।\n\nअनेन मन्त्रेण मन्त्रितं जलं भृशं कृत्वा ज्वरिताङ्गं सेचयेत्तेन ज्वरविमुक्तिर्भवति निश्चितम् ।\n\nखरवाहनसिंहस्य क्रमादेवानुशासनम् ।\n\nऋक्षतुरगगतो वायुर्जीमूत इव गर्जितः ॥ ९.२६\n\nरविवारे श्लोकमिमं लिखित्वा शिरसि न्यसेत् ।\n\nतेन स्थापितमात्रेण त्रैमासिकज्वरं हरेत् ॥ ९.२७\n\nवानेयस्य बिडालस्य गृहीत्वा रुधिरं ततः ।\n\nपद्मसूत्रोत्थवर्तिं च भावयेत्सप्तवारकम् ॥ ९.२८\n\nशिवाग्रे तज्जतैलेन पातयेत्कज्जलं ततः ।\n\nतेनाञ्जितलोचनस्तु अदृश्यो भवति ध्रुवम् ॥ ९.२९\n\nहेभिरिहेभेरिहे ।\n\nअनेनोदकमादायालोक्य सहस्रवारं परिजप्य अनेनैवाञ्जनेन त्रिरात्रेण सिद्धिः ।\n\nपद्मसूत्रवर्तिकस्य तैलेन कज्जलं पातयेत्तेनाञ्जितनेत्रस्तु अदृश्यो भवति ।\n\nततो गोमूत्रेण चक्षुषी प्रक्षाल्य पुनः प्रत्यक्षो भवति ॥ ९.३०\n\nअथ डाकिनीदमनमन्त्रः अक्षः क्षां क्षौकाजसिनौ देवता तत्त्वधूलिनी घोनाशालिनी भमन्त्रि बन्धुशनादैवतं लघुकण्टकेन पुरुमभिशासनो देवतां महाभैरव मण्डलमचल उओं च्छः च्छः च्छः डाकिनीमतबन्धु नमः ।\n\nउओं नमो भगवते वज्राय चण्डेश्वराय ईमीं फट्स्वाहा ।\n\nइति सर्वभूतडाकिनीदमनमन्त्रः ।\n\nदमन सर्पलङ्ग एभलिसिमजबन्धनिशि नागपाशमचलः इति दमनमन्त्रं बन्धनं च ।\n\nउओं रंस्त्रीं शीघ्रं ह स्वाहा ।\n\nत्रिपुरां सिन्दूरशङ्खचूर्णाभ्यामुदनालपत्त्रे लिखित्वा शोधयितव्यः स दिवसत्रयेण ज्वरेणागत्य मिलति ।\n\nउओमहोहः अमुकनम्नीं शीघ्रमानय स्वाहा इत्याकर्षणम् ॥ ९.३१\n\nउओं स्त्रीं स्त्रीं वलीं वलीमीमहः फट्स्वाहा ।\n\nमज्जनस्वस्थो भवति ।\n\nअप्सरणीममुकीं जीव ।\n\nतेन अनेन मन्त्रेण सप्तवारं जलं प्रजप्य कामिन्यै पानार्थं दातव्यम् ।\n\nउओं नमो जले मोहे कुले फलानि संकुले स्वाहा ।\n\nअनेन मन्त्रेण सप्तवाराभिमन्त्रितं यस्य दीयते स वश्यो भवति ।\n\nउओं नमो जले मोहे द्रामब्जिनि फट्स्वाहा ।\n\nअनेन मन्त्रेण प्रत्यूषे पानीयेन मुखं प्रक्षालयेत्सर्वजनप्रियो भवति सर्वसिद्धीश्वरो भवति ॥ ९.३२\n\nउओं भूर्भुवः स्वः स्वाहा ।\n\nताम्बूलं मन्त्रयित्वा यस्य दीयते स वश्यो भवति ।\n\nउओं नमो जले मोहे हन हन दह दह पच पच मथ मथ अमुकं मे वशमानय स्वाहा ।\n\nअथ यक्षिणीमन्त्रसाधनं सुरसुन्दरीमनोहारिणीकनकावतीरतिकरीकामेश्वरीनट्यनुरागिणीपद्मिनी एता अष्टौ यक्षिण्यः कामनायां साधनम् ।\n\nअथ सुरसुन्दरीसाधनमुओं ह्रीमागच्छ आगच्छ सुरसुन्दरि स्वाहा ।\n\nवज्रपाणिगृहं गत्वा गुग्गुलधूपं दत्त्वा त्रिसंध्यं पूजयेत्सहस्रं त्रिसंध्यं मासपर्यन्तं जपेत्ततो मासाभ्यन्तरे प्रत्यक्षा भवति अन्तिमदिने रक्तचन्दनेनार्घ्यं दद्यात् ।\n\nतत आगत्य माता भगिनी भार्या वा भवति तासां यानि कर्माणि तान्येव करोति ।\n\nयदि माता भवति तदा सिद्धद्रव्याणि रसायनानि ददाति ।\n\nयदि भगिनी भवति तदा पूर्ववदमूल्यं वस्त्रं ददाति ।\n\nयदि भार्या भवति तदा सर्वमैश्वर्यं परिपूरयति ।\n\nपरं तु वर्जनीयमिहान्यया सह शयनं सा च मैथुनप्रिया भवति अन्यथा नश्यति ॥ ९.३३\n\nअथ मनोहारिणीसाधनमुओं हीमागच्छ आगच्छ मनोहरि स्वाहा ।\n\nइह नदीसंगमे गत्वा चन्दनेन मण्डलं कृत्वा अगुरुधूपं दत्त्वा सहस्रैकं मन्त्रं मासपर्यन्तं प्रत्यहं जपेत् ।\n\nततो मासान्ते चन्दनोदकेनार्घ्यं दद्यात्पुष्पफलेनैकचित्तेन तस्या अर्चनं कर्तव्यं ततोऽर्धरात्रसमये नियतमागच्छति आगता सती तदाज्ञां करोति सुवर्णशतं तस्मै साधकाय प्रत्यहं ददाति ॥ ९.३४\n\nअथ कनकावतीसाधनमुओं ह्रीं कनकावति मैथुनप्रिये आगच्छ आगच्छ स्वाहा ।\n\nवटवृक्षसमीपे स्थित्वा मद्यमांसादिनैवेद्यं तस्यै मूलमन्त्रेण दत्त्वा शेषं स्वयमप्यङ्गीकृत्य सहस्रमेकं मूलमन्त्रं जपेत् ।\n\nएवं सप्तदिनपर्यन्तं कुर्यात् ।\n\nअष्टम्यां रात्रावर्धरात्रसमये वस्त्रालंकारभूषिता अष्टौ परिवारानादायोपगच्छति ।\n\nआगता सा कामयितव्या भार्या वा भवति द्वादशजनानां वस्त्रालंकारभोजनं च ददाति अष्टौ कला नित्यं साधकाय प्रयच्छति ॥ ९.३५\n\nअथ कामेश्वरीसाधनमुओं हीमागच्छ आगच्छ कामेश्वरि स्वाहा ।\n\nइह गोरोचनया भूर्जपत्त्रोपरि स्त्रीरूपां प्रतिमां संलिख्य षोडशोपचारैः पञ्चोपचारैर्वा सम्पूज्य ततः शय्यायामेकाकी एकान्ते उपविश्य तन्मना भूत्वा सहस्रं जपेत्ततो मासान्ते तद्बुद्ध्या स्वकीयां भार्यां पूजयेत् ।\n\nततो मधुसर्पिर्भ्यां प्रतिरात्रं दीपं प्रज्वाल्य पश्चान्मौनं कृत्वा मूलमन्त्रं सहस्रसंख्यं जपेत् ।\n\nततोऽर्धरात्रसमये नियतमागच्छति परं त्वन्याः स्त्रियो वर्जनीयाः ॥ ९.३६\n\nअथ रतिप्रियासाधनमुओं हीमागच्छ आगच्छ रतिकरि स्वाहा ।\n\nअत्र पटे चित्ररूपिणी लेख्या वस्त्रकनकालङ्कारभूषिता उत्पलहस्ता कुमरी जातीपुष्पैः प्रपूजनं कुर्यात्गुग्गुलेन धूपं दद्यात्ततोऽष्टसहस्रं प्रत्यहं जपेत् ।\n\nमासान्ते तु विधिवत्पूजनं कुर्यात् ।\n\nधूपदीपौ प्रज्वालनीयौ ततोऽर्धरात्रसमयेऽवश्यमागच्छति आगता सा स्त्रीभावेन कामयितव्या भार्या भवति साधकस्य परिवारं पालयति दिव्यं कामिकं भोजनं च ददाति ॥ ९.३७\n\nअथ पद्मिनीसाधनमुओं हीमागच्छ आगच्छ पद्मिनि स्वाहा ।\n\nस्वगृहे चन्दनेन मण्डलं कृत्वा शिरःस्थं कारयेत्गुग्गुलेन धूपं दत्त्वा सहस्रमेकं प्रत्यहं जपेत्ततो मासान्ते पौर्णमास्यां रात्रौ विधिवत्पूजां कृत्वा जपेत् ।\n\nजपान्तेऽर्धरात्रसमये नियतमागच्छति आगता सा कामयितव्या भार्या भूत्वा सर्वकामप्रदा भवति रसं रसायनं सिद्धद्रव्यं प्रत्यहं साधकाय प्रयच्छति ॥ ९.३८\n\nअथ नटीसाधनमुओं ह्रीमागच्छ आगच्छ नटि स्वाहा ।\n\nअत्राशोकतले गत्वा मत्स्यमांसाद्याहारगन्धपुष्पादिधूपदीपबलिं दत्त्वा सहस्रं प्रत्यहं जपेत्ततः सा मासान्ते नियतमागच्छति आगता सा माता भगिनी भार्या वा भवति ।\n\nयदि माता भवति तदा दिव्यं कामिकं भोजनं ददाति वस्त्रसुगन्धिसुवर्णशतं ददाति च ।\n\nयदि भगिनी भवति तदा शतयोजनादुत्तमां स्त्रियमानीय ददाति ।\n\nयदि भार्या भवति तदा दिव्यं वस्त्रं रसायनमष्टदिनान्तरेण ददाति ॥ ९.३९\n\nअथानुरागिणीसाधनमुओं ह्रीमनुरागिणि आगच्छ आगच्छ स्वाहा ।\n\nइह कश्मीरकुङ्कुमेन भूर्जपत्त्रे स्त्रीसदृशीं प्रतिमां विलिख्यावाहनादिकं कृत्वा गन्धपुष्पधूपदीपादिकं दत्त्वा ताम्बूलानि निवेद्य सहस्रं प्रत्यहं जपेत् ।\n\nमासमेकं त्रिसंध्यं जपेत्मासान्ते पौर्णमास्यां विधिवत्पूजां कृत्वा घृतदीपं प्रज्वाल्य समग्ररात्रौ मन्त्रं प्रजपेत् ।\n\nततः प्रभातसमये नियतमागच्छति आगता सा सर्वकामप्रदा भवति दिव्यरसायनानि ददाति प्रत्यहं च दीनाराणां सहस्रं ददाति ।\n\nतस्याः प्रसादेन वर्षसहस्राण्यायुश्च भवति ॥ ९.४०\n\nअथ षट्त्रिंशद्यक्षिण्यः ।\n\nविचित्रा विभ्रमा हंसी भीषणी जनरञ्जिनी ।\n\nविशाला मदना घण्टा कालकर्णी महाभया ॥ ९.४१\n\nमाहेन्द्री शङ्खिनी चान्द्री श्मशाना वटयक्षिणी ।\n\nमेखला विकला लक्ष्मीर्मालिनी शतपत्त्रिका ॥ ९.४२\n\nसुलोचना सुशोभाढ्या कपालिनी विशालिनी ।\n\nनटी कामेश्वरी स्वर्णरेखा च सुरसुन्दरी ॥ ९.४३\n\nमनोहरा प्रमोदानुरागिणी नखकेशिका ।\n\nभामिनी पद्मिनी चैव स्वर्णावती रतिप्रिया ॥ ९.४४\n\nषट्त्रिंशदेता यक्षिण्यः कथिताः सिद्धिकामदाः ।\n\nकरङ्किणीमते तन्त्रे महादेवेन विस्तरात् ॥ ९.४५\n\nआराधनं महत्तासां प्रवक्ष्यामि समासतः ।\n\nफलं चैव यथा तुष्टाः प्रयच्छन्ति समाहितम् ॥ ९.४६\n\nलक्षद्वयं जपेन्मन्त्रं वटवृक्षतले शुचिः ।\n\nपश्चाच्चम्पकपुष्पैश्च होमं मधुघृतान्वितम् ॥ ९.४७\n\nकुर्याद्दशांशतो मन्त्री शंकरेणोदितं यथा ।\n\nततः सिद्धा भवेद्देवि विचित्रा वाञ्छितप्रदा ॥ ९.४८\n\nउओं विचित्रे चित्ररूपिणि मे सिद्धिं कुरु २ स्वाहा ।\n\nइति मन्त्रः ।\n\nलक्षद्वयं जपेन्मन्त्रं श्मशाने निभृते निशि ।\n\nघृताक्तैर्गुग्गुलैर्होमे दशांशेन कृते सति ॥ ९.४९\n\nविभ्रमा तोषमायाति पञ्चाशन्मानुषैः समम् ।\n\nददाति भोजनं द्रव्यं प्रत्यहं शंकरोऽब्रवीत् ॥ ९.५०\n\nउओं ह्रीं विभ्रमे विभ्रमङ्गरूपे विभ्रमं कुरु २ भगवति स्वाहा ।\n\nप्रदेशे नगरस्याथ लक्षसंख्यं जपेन्मनुम् ।\n\nपद्मपत्त्रैर्घृतोपेतैः कृते होमे दशांशतः ॥ ९.५१\n\nप्रयच्छत्यञ्जनं हंसी येन पश्यति भूनिधिम् ।\n\nसुखेन तं च गृह्णाति न विघ्नैः परिभूयते ॥ ९.५२\n\nउओं द्रीं नमो हंसि हंसवाहिनी क्लीं क्लीं स्वाहा ।\n\nत्रिपथस्थो जपेन्मन्त्रं लक्षसंख्यं दशांशतः ।\n\nउओं श्रीं द्रीं वटवासिनि यक्षकुलप्रसूते वटयक्षिणि एह्येहि स्वाहा ।\n\nमधूकवृक्षतले मन्त्रं चतुर्दशदिनावधि ।\n\nप्रजपेन्मेखला तुष्टा ददात्यञ्जनमुत्तमम् ॥ ९.५३\n\nउओं द्रीं हुं मदनमेखलायै मदनविडम्बनायै नमः स्वाहा ।\n\nगुहान्तःस्थोऽधरे मासत्रयं मन्त्रं जपेन्नरः ।\n\nततः सिद्धा भवेद्देवि विकला वाञ्छितप्रदा ॥ ९.५४\n\nओं विकले ऐं ह्रीं श्रीं क्लीं स्वाहा ।\n\nस्वगृहावस्थितो रक्तैः प्रसूनैः करवीरजैः ।\n\nलक्षमावर्तयेन्मन्त्री दूर्वाज्याभ्यां दशांशतः ॥ ९.५५\n\nहोमे कृते भवेत्सिद्धा लक्ष्मीनम्नी च यक्षिणी ।\n\nरसं रसायनं दिव्यं निधानं च प्रयच्छति ॥ ९.५६\n\nउओमैं ह्रीं श्रीं लक्ष्मि कमलधारिणि हंसः सोऽहं स्वाहा ।\n\nचतुष्पथस्थितो लक्षमापदि प्रजपेन्मनुम् ।\n\nमालिनी जायते सिद्धा दिव्यं खङ्गं प्रयच्छति ॥ ९.५७\n\nयत्प्रभावेन लोकेऽस्मिन् दुर्लभं राज्यमाप्नुयात् ।\n\nउओं द्रीमुओं नमो मालिनी स्त्रि एह्येहि सुन्दरि हंसहंसि समीहां मे सङ्गभय स्वाहा ।\n\nशतपत्त्रवने यस्तु मन्त्रलक्षं जपेन्मुनिः ।\n\nक्षीराज्यहोमैः संसिद्धा सिद्धिं यच्छति भूनिधिम् ॥ ९.५८\n\nउओं द्रीं शतपत्त्रिके द्रीं द्रीं श्रीं स्वाहा ।\n\nनदीतीरस्थितो लक्षत्रयं मन्त्री जपेन्मनुम् ।\n\nघृतहोमे दशांशेन कृते देवी प्रसीदति ॥ ९.५९\n\nददाति पादुकां तस्मै यथारुचि नभस्तले ।\n\nमनःपवनवेगेन याति चायाति साधकः ॥ ९.६०\n\nउओं द्रीं क्लीं सुलोचने सिद्धिं मे देहि देहि स्वाहा ।\n\nरक्ताम्बरधरो मन्त्री चतुर्दशदिनावधि ।\n\nजपेत्सिद्धा भवेद्देवी शोभना भोगदायिनी ॥ ९.६१\n\nउओं द्रीमशोकपल्लवकरतले शोभने श्रीं क्षः स्वाहा ।\n\nमहाव्रतधरो मन्त्री यः शाल्योदनभोजनैः ।\n\nलक्षद्वयं जपेन्मन्त्रं कपालं लभते मुनिः ॥ ९.६२\n\nआकाशगमनं दूरात्स्वप्नरूपसमागमः ।\n\nदूराद्दर्शनमित्यादि साधकाय प्रयच्छति ॥ ९.६३\n\nउओमैं कपालिनी द्रां द्रीं क्लां क्लीं क्लूं क्लैं क्लौं क्लः हंसः सोऽहं सकलह्रीं फट्स्वाहा ।\n\nसरित्तीरे जपेन्मन्त्रमर्धं लक्षस्य देशिकः ।\n\nघृताक्तगुग्गुलैर्होमे देवी सौभाग्यदा भवेत् ॥ ९.६४\n\nओं वरयक्षिणी वरयक्षविशालिनि आगच्छ २ प्रियं मे भवतु हैमे भव स्वाहा ।\n\nपुण्याशोकतलं गत्वा चन्दनेन सुमण्डलम् ।\n\nकृत्वा चाभ्यर्चयेद्देवीं धूपं दत्त्वा सहस्रकम् ॥ ९.६५\n\nमन्त्रमाराधयेन्मासं नक्तंभोजी रसः सदा ।\n\nरात्रौ पूजां शुभां कृत्वा जपेन्मन्त्रं मुनिव्रतः ॥ ९.६६\n\nनटी देवी समागत्य निधानं रसमञ्जनम् ।\n\nददाति मन्त्रिणे मन्त्रं दिव्ययोगं च सिद्धिदम् ॥ ९.६७\n\nउओं द्रीं नटि महानटि रूपवति द्रीं स्वाहा ।\n\nएकासने शुचौ देशे त्रिसंध्यं त्रिसहस्रकम् ।\n\nमासमेकं जपेन्मन्त्रं तदा पूजां समारभेत् ॥ ९.६८\n\nपुष्पैर्धूपैश्च नैवेद्यैः प्रदीपैर्घृतपूरितैः ।\n\nरात्रौ देवीं समभ्यर्च्य जपेन्मन्त्रं प्रसन्नधीः ॥ ९.६९\n\nअर्धरात्रे गते देवी समागत्य प्रयच्छति ।\n\nरसं रसायनं दिव्यं वस्त्रालंकरणानि च ॥ ९.७०\n\nउओं ह्रीमागच्छ आगच्छ कामेश्वरि स्वाहा ।\n\nनदीतीरे शुभे रम्ये चन्दनेन सुमण्डलम् ।\n\nविधाय पूजयेद्देवीं ततो मन्त्रायुतं जपेत् ॥ ९.७१\n\nएकविंशतिघस्रान्तं प्रसन्ना वितरेत्सदा ।\n\nअर्धरात्रे गते देवी दीनाराणां सहस्रकम् ॥ ९.७२\n\nददाति प्रत्यहं तस्मै व्ययं कुर्याद्दिने दिने ।\n\nतद्व्ययाभावतो भूयो न ददाति प्रकुप्यति ॥ ९.७३\n\nउओं हीं सर्वकामदे मनोहरे स्वाहा ।\n\nअर्धरात्रे समुत्थाय सहस्रं प्रजपेन्मनुम् ।\n\nमासमेकं ततो देवी निधिं दर्शयति ध्रुवम् ॥ ९.७४\n\nओं ह्रीं प्रमोदायै स्वाहा ।\n\nकुङ्कुमेन समालिख्य भूर्जे देवीं सुलक्षणाम् ।\n\nप्रतिपत्तिथिमारभ्य धूपदीपादिभिर्वराम् ॥ ९.७५\n\nकृत्वा देवीं सहस्रं च त्रिसंध्यं परिवर्तयेत् ।\n\nमासमेकं ततः पूजां रात्रौ कृत्वा पुनर्जपेत् ॥ ९.७६\n\nअर्धरात्रे गते देवी समागत्य प्रयच्छति ।\n\nदीनाराणां सहस्रैकं प्रत्यहं परितोषिता ॥ ९.७७\n\nउओमनुरागिणि मैथुनप्रिये यक्षकुलप्रसूते स्वाहा ।\n\nगत्वा पक्षिगृहं मन्त्री नखकेशैः प्रपूजयेत् ॥ ९.७८\n\nदिनैकविंशतिर्यावत्पूजां कृत्वा ततो निशि ।\n\nआवर्तयेदेकचित्तो मन्त्री मन्त्रं सुसंयतः ॥ ९.७९\n\nनिशार्धे वाञ्छितं कार्यं देव्यागत्य प्रयच्छति ।\n\nउओं हीं नखकेशिके स्वाहा ।\n\nदिनत्रयमनाहरी सोमसूर्यग्रहे सति ॥ ९.८०\n\nस्पर्शाद्विमुक्तिपर्यन्तं जपेत्तद्गतमानसः ।\n\nततः प्रसन्ना सा देवी यच्छत्यञ्जनमुत्तमम् ॥ ९.८१\n\nतेनाञ्जितो नरोऽदृश्यं निधिं पश्यति भूगतम् ।\n\nउओं हीं यक्षिणि भामिनि रतिप्रिये स्वाहा ।\n\nवटवृक्षतले कृत्वा चन्दनेन सुमण्डलम् ॥ ९.८२\n\nयक्षिणीं पूजयित्वा तु नैवेद्यमुपदर्शयेत् ।\n\nशशमांसं घृतं चीरं मन्त्रमावर्तयेत्ततः ॥ ९.८३\n\nदिने दिने सहस्रैकं यावत्सप्तदिनं भवेत् ।\n\nअथागत्य सदा तस्मै मन्त्रमञ्जनमुत्तमम् ॥ ९.८४\n\nयत्प्रभावान्तरे सर्वं पश्येन्निधिमशङ्कितः ।\n\nउओं ह्रीमागच्छ २ स्वर्णावति स्वाहा ।\n\nशङ्खलिप्तपटे यस्माद्देवीं गौरीं धृतोत्पलाम् ॥ ९.८५\n\nसर्वालंकारिणीं दिव्यां समालिख्यार्चयेन्नरः ।\n\nजातीपुष्पैः प्रपूज्याथ सहस्रं परिवर्तयेत् ॥ ९.८६\n\nसप्ताहं मन्त्रवित्तस्याः कुर्यादर्चां शुभां ततः ।\n\nअर्धरात्रे गते देवी समागत्य प्रयच्छति ॥ ९.८७\n\nपञ्चविंशतिदीनारान् प्रत्यहं परितोषिता ।\n\nवाञ्छितं मनसस्तस्मै मन्त्रज्ञाय न संशयः ॥ ९.८८\n\nउओमुओं हीं रतिप्रिये स्वाहा ।\n\nतत्र चेटकसाधनम् ।\n\nअथ चेटका लिख्यन्ते ।\n\nकामातुरेण चित्तेन निशि मन्त्रं जपेत्सदा ।\n\nजप्तोऽवश्यं वश्यकरो मन्त्रोऽयं नात्र संशयः ॥ १०.१\n\nओमैं स्कीं क्लीं क्लीं सहवल्लरि क्लीं कामपिशाच क्लीं ह्रीं कामपिशाच अमुकीं कामिनीं कामयाम्यहं तां कामेन ग्राहय २ स्वप्ने मम रूपे नखैर्विदारय २ द्रावय २ अस्त्रेण बन्धय २ श्रीं फट्स्वाहा ।\n\nजपेन्मासत्रयं मन्त्रं कम्बलः सुप्रसन्नधीः ।\n\nमृतकोत्थापनं कुर्यात्प्रतिमां चालयेत्तथा ॥ १०.२\n\nसदारक्तकम्बल महादेवदूत मृतकमुत्थापय २ प्रतिमां चालय २ पर्वतान् कम्पय २ लीलया विलसय २ ईमीं फट्स्वाहा ।\n\nचतुर्लक्षं जपेन्मन्त्रं सागरस्य तटे शुचिः ।\n\nपत्त्रपुष्पफलादीनि करोत्याकर्षणं ध्रुवम् ॥ १०.३\n\nअभय घुद्घुताकर्ष कर्मकर्ता सृष्टिपुत्र अमुकमाकर्षय द्रीम् ।\n\nसहस्राष्टमिमं मन्त्रं जपेत्सप्तदिनावधि ।\n\nप्रत्यहं मणिभद्राख्यः प्रयच्छत्येकरूप्यकम् ॥ १०.४\n\nओं नमो मणिभद्राय नमः पूर्णभद्राय नमो महायक्षाय सेनाधिपतये मौद्धमौद्धधराय सुघटमुद्रावहे स्वाहा ।\n\nत्रिसंध्यं बलिदानं च निशायां प्रजपेन्मनुम् ।\n\nसहस्रं हि जपेन्नित्यं यावत्स्वप्नं प्रजायते ॥ १०.५\n\nप्राणिनां मृत्युसमयं वदत्येव न संशयः ।\n\nओं नमो भगवते रुद्राय देहि मे वचनसिद्धिविधानं पार्वतीपते ह्रां ह्रीं हूं ह्रें ह्रौं ह्रः ।\n\nरात्रौ रात्रौ जपेन्मन्त्रं सागरस्य तटे शुचिः ।\n\nलक्षजापे कृते सिद्धो दत्ते सागरचेटकः ॥ १०.६\n\nरत्नत्रयं तदा मौन्यं यस्मिन्मन्त्री सुखी भवेत् ।\n\nसहस्रदशकं नित्यं रात्रौ मन्त्रं जपेत्सुधीः ॥ १०.७\n\nतद्दशांशं मधुपयोमिश्रैः पद्मैश्च होमयेत् ।\n\nओं नमो भगवते रुद्र देहि मे निजराशिं श्रीं नमोऽस्तु ते स्वाहा ।\n\nओं ह्रीममुकं रञ्जय स्वाहा ।\n\nअनेन मन्त्रेण सर्वजनास्तस्मात्तु रञ्जका भवन्ति निशाचरं ध्यात्वा आत्मपाणिना जपनाददृश्यकारिणीं विद्यामाप्नोति ॥ १०.८\n\nओं नमो रसाचारिणे महेश्वराय मम पर्यटने सर्वलोकलोचनानि बन्धय २ देव्याज्ञापयति स्वाहा ।\n\nसकृदुच्चारमात्रेण नृसिंहचेटकाख्यो मन्त्रो डाकिन्यादिदोषं नाशयति ।\n\nओं नमो भगवते हिरण्यकशिपुबलविदारणाय त्रिभुवनव्यापकाय भूतप्रेतपिशाचकूष्माण्डब्रह्मराक्षसयोगिनीडाकिनीकुलोन्मूलनाय स्तम्भोद्भवाय समस्तदोषान्नाशय २ विसर २ कम्पय २ मथ २ हूं हृं स्वाहा एह्येहि रुद्र आज्ञापयति स्वाहा ।\n\nप्रेरकः सहस्रपादः अनिद्रामाकर्षयति ।\n\nओं प्रेरक अमुकीं तव मण्डलं समावर्तय द्रावय दाहय संतापय हौम् ॥ १०.९\n\nअथ दिग्बन्धनमन्त्रः ।\n\nवज्रक्रोधाय महादन्ताय दशदिशो बन्ध बन्ध हं फट्स्वाहा ।\n\nअथ योनिसंकोचनम् ।\n\nकुमुदं हरितालं च पिष्ट्वा योनिं प्रलेपयेत् ।\n\nत्रिरात्रं पञ्चरात्रं च योनिर्भवति संयुता ॥ ११.१\n\nमांसी चन्दनमुस्ता च तगरं नागकेसरम् ।\n\nएभिर्मासप्रयोगं च भगलेपनमुत्तमम् ॥ ११.२\n\nमालतीकुसुमैस्तैलैर्वल्कैर्वराङ्गलेपनम् ।\n\nऋतुकालेऽथवा कुर्यात्तदा तत्तुल्यता भवेत् ॥ ११.३\n\nडिम्बस्यानीय पञ्चाङ्गं सर्षपतैलपाचितम् ।\n\nसततमभिलेपेन सा भर्तारं वशं नयेत् ॥ ११.४\n\nमूलं तु वानरीशृङ्गं छागीमूत्रेण लेपयेत् ।\n\nलेपनात्तु ततः शिश्नं यथेच्छं कामयेद्बलात् ॥ ११.५\n\nसौभाग्यपिप्पली लाक्षा विषं च क्रमवर्धितम् ।\n\nलेपं प्रक्षालितं लिङ्गं नारी कामयते चिरात् ॥ ११.६\n\nपारावतं तथा गुञ्जा श्वेतोत्पलं समक्षिकम् ।\n\nनाभिलेपनमित्युक्तं वीर्यस्तम्भकरं परम् ॥ ११.७\n\nद्वादशारं लिखेच्चक्रं कुङ्कुमेन समन्वितम् ।\n\nभूर्जपत्त्रेऽथवा वस्त्रे नेत्रे बद्धफलादिके ॥ ११.८\n\nपत्त्रे पत्त्रे लिखेद्बीजं ह्रींकारं परमोज्ज्वलम् ।\n\nसाध्यनाम तथा मध्ये कर्णिकायां विशेषतः ॥ ११.९\n\nविदर्भमन्त्रमुख्येन तत्कूटं परिमण्डले ।\n\nमृत्तिकाभिः समस्ताभिः प्रतिमां कारयेद्दृढम् ॥ ११.१०\n\nकर्षयेत्प्रमदां नॄणां गर्वितां तु न संशयः ।\n\nवैराग्यं न पुनर्याति दासीभावेन तिष्ठति ॥ ११.११\n\nदाडिमं पञ्चकोलं च लोहं वज्रोरसं घृतम् ।\n\nचूर्णं भूमन्दरा शाखा दन्तनखं करोति वै ॥ ११.१२\n\nमनःशिला प्रयङ्गुश्च रोचना नागकेसरम् ।\n\nनेत्राञ्जनसमायुक्तं सर्वसत्त्ववशंकरम् ॥ ११.१३\n\nओं ह्रीं श्रीं क्लीं द्रं चण्डोग्रे त्रिनेत्रे चामुण्डे अरिष्टे हूं फट्स्वाहा ।\n\nह्रीं नमाम्यहं महादेवं नृसिंहं भीमरूपिणमों नमस्तस्मै ।\n\nश्रीपार्वत्युवाच ।\n\nउड्डीशेन समाकीर्णे योगिवृन्दसमाकुले ।\n\nप्रणम्य शिरसा गौरी परिपृच्छति शंकरम् ॥ १२.१\n\nश्रीश्वर उवाच ।\n\nशृणु त्वं हि वरारोहे सिद्ध्यर्थं प्रतिवाससे ।\n\nतं वदिष्यामि ते देवि सर्वं तत्समुपाहृतम् ॥ १२.२\n\nदेवि यो द्विजो मन्त्रैस्तु विप्रहन्यान्न संशयः ।\n\nपूर्वोदितं मयोड्डीशं कथ्यते तव भक्तितः ॥ १२.३\n\nउड्डीशं च नमस्कृत्य रुद्रं चैव सुदुर्जयम् ।\n\nकपर्दिनं विरूपाक्षं सर्वभूतभयावहम् ॥ १२.४\n\nप्रथमं भूतकरणं द्वितीयोन्मादनं तथा ।\n\nतृतीयं द्वेषणं चैव तुर्यमुच्चाटनं तथा ॥ १२.५\n\nग्रामोच्चाटं पञ्चमं च षष्ठं च जलस्तम्भनम् ।\n\nसप्तममग्निस्तम्भं च वशीकरणमष्टमम् ॥ १२.६\n\nअन्यानपि प्रयोगांश्च शृणुष्व वै वरानने ।\n\nशिवेन कथिता योगा उड्डीशे शास्त्रनिश्चये ॥ १२.७\n\nअन्धी च वन्धीकरणं मूकीकारस्तथैव च ।\n\nगात्रसंकोचनं चैव भूतज्वरकरस्तथा ॥ १२.८\n\nअस्त्रशस्त्रस्य त्रुटितं पानीयस्य विनाशनम् ।\n\nदधिमधुनाशनं च नखकरणं तथैव च ॥ १२.९\n\nगजानां वाजिनां चैव प्रकोपनं परस्परम् ।\n\nआकर्षणं भुजंगानां मानवानां तथा ध्रुवम् ॥ १२.१०\n\nसस्यविनाशनं चैव गर्भस्यान्तर्धिकारणम् ।\n\nवेतालाञ्जनसिद्धिश्च उलूकसिद्धिरपि हि ॥ १२.११\n\nअन्यानपि महारौद्रान् प्रयोगान् शृणु साम्प्रतम् ।\n\nविद्यामन्त्रप्रयोगांश्च औषधं चाभिचारिकम् ॥ १२.१२\n\nगुप्ता गुप्ततराः कार्या रक्षितव्याः प्रयत्नतः ।\n\nअकुलीनाधमबुद्धेर्भक्तिहीनस्य वै तथा ॥ १२.१३\n\nहिंसकस्य च क्षुद्रस्य निन्दकस्य विशेषतः ।\n\nस्वार्थं फलादिलुब्धस्य उपदेशममन्यतः ॥ १२.१४\n\nअस्मिन् शापे पूरुषास्ते वर्जनीयाः प्रयत्नतः ।\n\nएतैश्च सह संयोगो न कार्यः सर्वदा बुधैः ॥ १२.१५\n\nय उड्डीशक्रियाशक्तिभेदं कुर्वन्ति मोहिताः ।\n\nते दुष्टा दुर्जयाश्चैव किमत्र बहुभाषितैः ॥ १२.१६\n\nयदीच्छासिद्धिमात्मानमात्मार्थं हि तथैव च ।\n\nसत्पूरुषाय दातव्यं देवगुरुरताय च ॥ १२.१७\n\nप्रयोगास्तु प्रयोक्तव्याः साधकैः शत्रुकारणे ।\n\nअनिमित्ता निवर्तन्ते स्वात्मग्राहे न संशयः ॥ १२.१८\n\nअसंतुष्टो ह्ययुक्तश्च प्रयोगानिति नाचरेत् ।\n\nशास्त्रसिद्धविचारास्तु सामन्तकोषकाः शुभाः ॥ १२.१९\n\nओं ग्लौं गं गणेशाय नमः ।\n\nमन्त्रेणानेन मन्त्रज्ञः कुम्भकारमृदा तथा ।\n\nलम्बोदरं प्रकुर्वीत पूजयेदुपचारकैः ॥ १२.२०\n\nसाप्ताहिकं त्रिसंध्यायां जप्तव्यं सावधानतः ।\n\nसहस्रैकप्रमाणेन जपाच्छान्तिर्भविष्यति ॥ १२.२१\n\nप्रातरष्टोत्तरं जप्त्वा लभेद्बुद्धिं शुभां नरः ।\n\nमासेनैकेन देवेशि श्रीलाभश्च भवेद्ध्रुवम् ॥ १२.२२\n\nषण्मासेन वरारोहे महाधनपतिर्भवेत् ।\n\nत्रिकालज्ञानवेत्ता च वर्षैकेन न संशयः ॥ १२.२३\n\nऐं नमः स्वाहा ।\n\nप्रातः सहस्रवारं तु प्रजप्तेन प्रपूजयेत् ।\n\nवरदां तु महादेवीं श्वेतगन्धानुलेपनैः ॥ १२.२४\n\nपुष्पैर्जापैर्दक्षिणादिसोपचारैस्तु प्रत्यहम् ।\n\nसप्तमे दिवसे ह्येवं वागैश्वर्यं प्रजायते ॥ १२.२५\n\nभवेत्सद्यः प्रवक्ता च श्रुतिस्मृतिधरोऽपि च ।\n\nबान्धवः सर्वभूतानां चिरायुः सुखमेधते ॥ १२.२६\n\nओं क्लीं मन्त्रेणानेन देवेशि साधकः जपमारभेत् ।\n\nरक्तवस्त्रावृतो नित्यं तथा कुङ्कुमजाङ्गले ॥ १२.२७\n\nसप्ताहजपमात्रेण ह्यानयेत्त्रिदशाङ्गनाम् ।\n\nओं द्रीं द्रीं द्रीं द्रीं स्वाहा ।\n\nपूर्वविधानो हि जपेदेकान्तसंस्थितः ॥ १२.२८\n\nआकर्षेति स्त्रियं शस्तां सालंकारां सुवाससम् ।\n\nओं हैं हः हुम् ।\n\nऊर्ध्वदृष्टिप्रयोगेण जपेल्लक्षत्रयं प्रिये ॥ १२.२९\n\nसर्वपापविनिर्मुक्तो जायते खेचरे पदे ।\n\nओं द्रीं कारीण्डः क्षः क्षीं फट्स्वाहा ।\n\nएकपादस्थितो भद्रे जपेदष्टोत्तरं शतम् ॥ १२.३०\n\nयद्यत्प्रार्थयते वस्तु तद्ददाति दिने दिने ।\n\nयजेन्नरविशेषं च देवाग्निगुरुब्राह्मणैः ॥ १२.३१\n\nओं श्रीं क्षीं लोहं मुञ्च किलि किलि अमुकं काटय काटय मातंगिनि स्वाहा ।\n\nमन्त्रेणानेन पूर्वाह्णे पूजयन्नुपचारकैः ।\n\nशरावं पूरयित्वा तु चतुष्पथे बलिं हरेत् ॥ १२.३२\n\nसमन्त्रं क्षिप्यति पुमान् पुरुषं यदि पश्यति ।\n\nआत्मचिन्तितकार्याणि साधयत्येव नान्यथा ॥ १२.३३\n\nओं स्तम्भिनि स्वाहा कपालिनि स्वाहा द्रीं द्रीं वैषादार्थिनि स्वाहा छः छः ।\n\nमन्त्रेण मृत्तिकां जप्त्वा प्रतार्य सप्तधा जले ।\n\nसंमुखीभूय क्षिप्त्वा च जप्त्वा चायुतं वासरे ॥ १२.३४\n\nतेन सिद्धो भवेन्मन्त्रः साधकस्य न संशयः ।\n\nओं श्रीं क्षां क्षीं क्षूं क्षैं क्षौं क्षः ।\n\nमध्याह्नसमये सूर्यसम्मुखे जपमाचरेत् ॥ १२.३५\n\nअयुतं जप्तमात्रेण स्वसामर्थ्यं प्रपश्यति ।\n\nतस्य दृष्टिनिपातेन द्विपदश्च चतुष्पदः ॥ १२.३६\n\nज्वराभिभूता जायन्ते अपूर्वा मन्त्रसम्पदः ।\n\nओं हंसः हंसं सोऽहं स्वाहा ।\n\nएकविंशतिजप्तेन जलेन ज्वरपीडितः ॥ १२.३७\n\nविमुच्यते पानमात्रात्सद्यः स्वस्थश्च जायते ।\n\nओं द्रीं नमो घोरेश्वरि घोरमुखि चामुण्डे ऊर्ध्वकेशि विकृतानने द्रीं द्रीं हुं फठुं स्वाहा ।\n\nअयं सर्वदलनमन्त्रः ॥ १२.३८\n\nओं द्रीं द्रीं द्रीं फट्फट्फट्स्वाहा सर्वग्रहाणां त्रासनं कुरु कुरु अङ्गुलिप्रहारेण ।\n\nओं स्रं स्रां स्रिं स्रीं स्रुं स्रूं स्रें स्रैं स्रों स्रौं स्रं स्रः ह रं रौं रीं रूं रैं रेविः छुं छुं हंसः अमृतवर्चसे स्वाहा ।\n\nअनेन मन्त्रेणोदकं शरावं संक्षिप्याष्टोत्तरशतेनाभिमन्त्रितं कृत्वा पिबेत्प्रातरुत्थाय संवत्सरेण वल्लीपलितवर्जितो भवति ।\n\nवृक्षस्थावरजङ्गमाकृतिं समाङ्गीकाराच्च व्याघ्रलोमादिकं पूर्वोदर्यां भस्मीकरोति सर्वजनप्रियो भवति चिरायुर्भवति ।\n\nओं नमो भगवते रुद्राय चण्डेश्वराय हुं हुं हुं फट्स्वाहा ।\n\nअनेन मन्त्रेण जपं कृत्वा शीघ्रमीप्सितं लभेत् ॥ १२.३९\n\nओं हूं द्रीं क्षं क्षां क्षिं क्षीं क्षुं क्षूं क्षें क्षैं क्षों क्षौं क्षं क्षः हूं फट्स्वाहा ।\n\nइमं मन्त्रं पूर्वं लक्षमेकं जपेत्तद्दशांशमयुतं हवनं कुर्यात् ।\n\nएकैकं समिधं घृताक्तां जुहुयात्सिद्धो भवति गङ्गागोलोके न ते मेघाः प्रणश्यन्ति न च वर्षन्ति वासवो नदसमुद्रं शोषयति मेघस्तम्भो भवति ।\n\nउदकमध्ये स्थित्वा जपं करोत्यनावृष्टिकालेऽतिवृष्टिं करोति ।\n\nओं द्रीं प्रचलिते कुबेरे हूं हूं किलि किलि स्वाहा ।\n\nपूर्ववेलायामादर्शदीपसमीपे षडङ्गुलेन भाजने सूर्यमण्डले कुमारं वामे वेशयति पूर्वमयुतजपः कर्तव्यः पञ्चोपचारेण पूजा च कर्तव्या पूर्वाभिश्च स्वराज्ये ।\n\nओं श्रीं हिमजाते प्रयच्छ मे धनं स्वाहा ।\n\nअनेन मन्त्रेण सिद्धार्थकं घृतमिश्रितं हुनेतष्टोत्तरशते न अन्नपानविमिश्रितं सहस्रेण हुनेत्मनसः प्रार्थितं लभेतयुतं हुनेच्छ्रीसुमना भवेत्लक्षं हुनेद्ग्रामशतं लभेत् ॥ १२.४०\n\nओं नमो नमः ।\n\nइमं मन्त्रं शतं जपेत्सर्वकामप्रदोऽयं मन्त्रः ॥ १२.४१\n\nओं द्रीं श्रीं सारसे सिद्धिकरि क्रीं नमः स्वाहा ।\n\nइमं मन्त्रं लक्षमेकं जपेद्रक्तकरवीरैश्च पूजयेत्सततं सर्वकामदोऽयं मन्त्रः ॥ १२.४२\n\nओं द्रुं क्षें क्षें हुं क्षः अमुकं क्षः स्वाहा ।\n\nअनेन मन्त्रेण राजिकालवणतुषकण्टकशिवनिर्माल्यं तैलेन युतं हुनेत्समस्तश्रीभाजनं भवति ॥ १२.४३\n\nओं हुं हुं हुं लूं लं लौं हुं लः अमुकं छः छः स्वाहा ।\n\nअनेन मन्त्रेण सिद्धार्थं भस्मना सह मन्त्रितं कर्तव्यं यस्य गृहे प्रक्षिप्य मन्त्रबलिपांश्वैराक्षिपेत्तस्य बाहुस्तम्भो भवति ।\n\nरिपुसैन्याग्रे क्षिपेत्शत्रुसैन्यस्तम्भो भवति अश्वगजनरा निश्चेष्टा भवन्ति विकला भवन्ति समन्तादेवाकुला भवन्ति ॥ १२.४४\n\nओं रुं रुं मुखे स्वाहा ।\n\nअनेन मन्त्रेण जप्ततैलेन मुखं प्रक्षाल्य तिलतैलेन गात्राभ्यङ्गं वा विधाय वातादिकं दिनसप्तकेन नश्यति ।\n\nऐं मातंगि विमलावति विकराले द्रीं छः छः स्वाहा ।\n\nअनेन मन्त्रेण जपापुष्पं परिजप्य वारीणि नद्यादौ होमयेत्सप्ताहेन ईप्सितं फलं लभेत् ।\n\nकार्तवीर्यार्जुनो नाम राजा बाहुसहस्रभृत् ।\n\nतन्नामकीर्तनादेव हृतं नष्टं च लभ्यते ॥ १२.४५\n\nनित्यं नित्यं जपेत्किंचिद्विद्यां वित्तस्य प्राप्तये ।\n\nओं मं किणि स्वाहा ।\n\nइति वृश्चिकमन्त्रः ।\n\nओं हुं हुं हंसः हंसं सोऽहं सोऽहं स्वाहा ।\n\nइति सर्वविषापहरणमन्त्रः ।\n\nमयूरपिच्छेन कुशेन शरेण शरदण्डेन वा तद्देहे सम्मार्जनं कुर्यात् ।\n\nहं हां हिं हीं हुं हूं हें हैं हों हौं हं हः छः छः स्वाहा ।\n\nइमं गोक्षीरसदृशं वारं वारं विचिन्तयेद्वा वराननमुखे शिरसि शरीरे ततः कण्ठे ततो हृदि नाभिमण्डले गुह्ये तथा सर्वाङ्गे चिन्तयेत्तथा पूरकेण वरारोहे कण्ठदष्टोऽपि जीवति ।\n\nओं गं गणपतये महागणपतये विघ्नहराय मतंगसम्भवाय लम्बोदराय गौरीप्रियपुत्राय ह्रीं गां नमः रं हं क्षः स्वाहा ।\n\nगोरोचनाविषराजिकापिप्पलीनीचयवैर्महातैलेन सह देवदत्तैश्च लक्षितानालिखेत्निम्बकाष्ठेन प्रतिकृतिं हुत्वा पृष्ठतो लिखेत्सद्यो ज्वरविलोपो भवति शान्तिर्भवति ॥ १२.४६\n\nओं द्रीं विद्यास्तम्भिनि स्तम्भिनि छः छः स्वाहा ।\n\nइमं मन्त्रं प्रथममयुतमेकं जपेत्पश्चान्मनसा संस्मरेत् ।\n\nवनमध्येऽपि भोजनं प्राप्नोति ।\n\nओं हौं नमो भगवते महारुद्राय उड्डामरेश्वराय हुं हुं छं छं द्रीं द्रीं स्वाहा ।\n\nअनेन मन्त्रेणाभिषेकार्थं सहस्रवारजप्तं कलशं कारयेत्तन्मध्ये पञ्चरत्नं निधाय श्वेतवस्त्रेण वेष्टयेत्नानाफलसुसंचूर्णं नानारत्नोपशोभितं तद्द्वारकगृहवासं कलशं धृत्वा रात्रौ स्त्रिया सह श्मशाने वनस्पतौ वा एकवृक्षे वा सरित्तटे समुद्रगामिन्यां नद्यां वा चतुष्पथे वा गच्छेत् ।\n\nततश्च कलशं नीत्वा स्त्री वन्ध्या वा मृतवत्सा वा दुर्भगा वा काकवन्ध्या वा भङ्गा सर्वजनप्रिया भवति पीडिता उद्वर्तयेत् ।\n\nप्रियङ्गुः कुङ्कुमं गोरोचना नागकेसरो दूर्वा हरिद्रे द्वे सिद्धार्थकद्वयं वचा पुनर्नवापामार्गोऽर्कश्चित्रकं शाल्मली लक्ष्मणा तालमूली शतावरी वन्ध्या कर्कटी बला क्षीरिणी मृगपिप्पली तथा चिराणि सुपत्त्राण्युशीरं घृतं मधु तथा पलाशपुष्पपत्त्राणि अम्बरबिल्वपत्त्राण्यश्वगन्धादीनि सुगन्धद्रव्याणि सर्वाणि सर्वे साध्यविशेषतः अन्यदुद्वर्तयेद्गात्रं शिरोलेपनो यः पुनः कलशं प्रक्षिप्य स्नापयेत्लभते स्त्रियं सदा उद्वर्तनवस्त्रं त्यक्त्वा परवस्त्रपरिधानं कुर्यात् ।\n\nभद्रासने व्यवस्थिता [... औ४ Zएइछेन्झ्] कुर्याद्वारि निःक्षिप्य कुम्भस्थितं या स्त्रीणां मध्ये समाकर्षयति यन्त्रं ततस्तां सम्मुखस्त्रियमर्चयेत् ।\n\nवस्त्रालंकारसिन्दूरसुगन्धिकुसुमादिभिः ।\n\nगृहार्चां कारयेद्देवं शिवं देव्या सहार्चयेत् ॥ १३.१\n\nदक्षिणां स पुमान् दद्यात्श्वेतां गां वत्ससंयुताम् ।\n\nअथ स्नानफलं वक्ष्ये यथोक्तं त्रिपुरारिणा ॥ १३.२\n\nपुत्रार्थी लभते पुत्रं धनार्थी लभते धनम् ।\n\nशान्त्यर्थी शान्तिमाप्नोति दुर्भगा सुभगा भवेत् ॥ १३.३\n\nभ्रष्टराज्यस्तथा राजा राज्यं प्राप्नोति निश्चितम् ।\n\nअभार्यो लभते भार्यां सुखार्थी सुखमाप्नुयात् ॥ १३.४\n\nइति स्त्रीपुरुषयोः स्नानफलम् ॥ १३.५\n\nहुममुकं हुं फट्स्वाहा ।\n\nश्मशाने गत्वा उलूककपोतकाञ्जीराणामतिसत्वरं स्तन्यं गृहीत्वा जपेत्सप्ताहेन ॥ १३.६\n\nहुममुकं फट्फट्स्वाहा अनेन मन्त्रेण भानुवृक्षसमीपे स्थित्वायुतैकं जपेत्ततः कटुतैलेन दशांशेन हवनं कुर्यात्निपातीकरणं भवति ॥ १३.७\n\nओमोमोमिति मन्त्रं पूर्वमयुतं जप्त्वानावृष्टिकाले जपेन्महावृष्टिर्भवति ।\n\nओं ह्रीं वरदे स्वाहा ।\n\nइमं मन्त्रं पूर्वमयुतं जप्त्वा तद्दशांशं पलाशसमिद्भिर्हवनं कुर्यात्घृतं हुनेत्ततः सार्वकालिकं फलं लभेत् ।\n\nहुं हुं हुं नं नं नममुकं हुं फट्स्वाहा ।\n\nइमं मन्त्रं पूर्वमयुतं जप्त्वा खादिरसमिधो रुधिरेण लिप्त्वा तद्दशांशं हुनेत्यस्य नाम्ना स सहस्रैकेन महेन्द्रज्वरेण गृह्यते अयुतहवनेन निपातनं तथानेनैव मन्त्रेणापामार्गसमिधो हुनेतयुतसंख्यकाः त्रिमधुयुताः ततो विभीषणादयो राक्षसा वरदा भवन्ति ॥ १३.८\n\nओं हूं वां वीं वूं वैं वौं वं वः ओं हुं फट्स्वाहा ।\n\nअयं ज्वरग्रहणमन्त्रः ॥ १३.९\n\nओमैं क्षिलि किलि फट्स्वाहा ।\n\nअनेन मन्त्रेण त्रिमधुयुक्तमुडुम्बरं पूर्वमयुतं जप्त्वा सहस्रैकं होमयेदनावृष्टिकाले महावृष्टिं करोति ।\n\nओं द्रां द्रीं द्रूं द्रैं द्रौं हः ओं स्वाहा ।\n\nइमं मन्त्रं पूर्वमयुतं जप्त्वा त्रिमधुयुता बिल्वसमिधो हुनेत्ततः समस्तजनपदाः किंकरा भवन्ति ॥ १३.१०\n\nओं द्रीमों द्रीं हुमों स्वाहा ।\n\nइमं मन्त्रं पूर्वमयुतं जप्त्वा तद्दशांशं दर्भसमिधो घृतक्षीरयुता हुनेदयुतहोमतः सर्वरोगप्रशान्तिर्भवति ।\n\nओं क्लीममुकीं खे खे स्वाहा ।\n\nइमं मन्त्रं पूर्वमयुतं तु जुहुयात्तद्दशांशं न्यग्रोधसमिधो मधुयुक्ता हुनेत्सहस्रमात्रहोमेन महाराजपत्नी वशगा भवति अन्यलोकस्त्रीणां तु का कथा ॥ १३.११\n\nओं द्रीं गोमुखि गोमुखि सहस्रसुताला भीमभोगपिशितभूमौ आगच्छतु स्वाहा ॥ १३.१२\n\nअनेन मन्त्रेण रक्तकरवीरं क्षौद्रेण संयुक्तं हुनेत्वशकामो लवणं हुनेत्स्त्रियमाकर्षयति पूर्वसंयुक्तं प्रेमकामः सिन्दूरं हुनेत्पुरक्षोभो भवति तुषकरटं हुनेदभिचारकर्म भवति महामांसं घृतसंयुक्तं हुनेत्महाधनपतिर्भवेत् ॥ १३.१३\n\nओं नमो भगवते रुद्राय उड्डामरेश्वराय हुं फट्स्वाहा ।\n\nअनेन मन्त्रेण श्रीफलसंयुक्तं घृतं हुनेत्शतहोमेन प्रज्ञा भवति सहस्रेण गोलाभो भवति लक्षेण ग्रामसहस्रलाभो भवति सपादलक्षेण भ्रष्टराज्यं राजा प्राप्नोति ॥ १३.१४\n\nओमैं द्रीं हुं फट्स्वाहा ।\n\nअनेन मन्त्रेण काकमांसं कुक्कुटबीजं कटुतैलेन हुनेत्सहस्रैकेन द्रींकारान्तं नाम संजप्य यस्य नाम्ना जपेत्स चोन्मत्तो भवति सहस्रैकेन तण्डुलहोमेन सुस्थो भवति ॥ १३.१५\n\nओमैं श्रीं क्षं क्लीं स्वाहा ।\n\nअनेन मन्त्रेण जपः कार्यः सप्तवारजप्तेन देहशुद्धिर्भवति शतजप्तेन सर्वतीर्थस्नानफलं भवति सहस्रेण धीवृद्धिः अयुतेन सहस्रग्रन्थकर्ता महान् कविर्भवति एकलक्षेण श्रुतिधरो भवति द्विलक्षेण समस्तशास्त्रज्ञो भवति त्रिलक्षेणातीतानागतवर्तमानज्ञो भवति चतुर्लक्षेण ग्रहपतिर्भवति पञ्चलक्षेण वेदवेदान्तपुराणस्मृतिविशेषज्ञो भवति षड्लक्षैर्वज्रतन्तुर्भवति सप्तलक्षैर्नदीं शोषयति हरिहरब्रह्मादिषु सख्यं भवति नोचेत्वज्रोक्तेन विधिना जपेत्तदा संस्कृतोऽयं दर्शकेन वा महर्षिणा शतेन समो भवति सहस्रेण संतापरहितो भवति पुनरप्ययुतेन पुरक्षोभको भवति षड्गुणेन त्रैलोक्यं क्षोभयति तृतीयेन सप्तपातालं क्षोभयति चतुर्थेन स्वर्गं क्षोभयति पञ्चमेनोर्ध्वगान् सप्तलोकान् क्षोभयति षड्गुणेन त्रैलोक्यं क्षोभयति सप्तमेन द्विपदचतुष्पदादिप्राणिमात्रं क्षोभयति अष्टमेन स्थावरजङ्गममाकर्षयति नवमेन स्वयमेव सर्वलोकेषु नारदवदनावृतगतिर्भवति दशलक्षेण कर्तुमकर्तुमन्यथा कर्तुं क्षमो भवति ।\n\nपुनरप्यमृतक्षेपणविधिना जपेत्सकृदपि नरः श्वेतकरवीरकुसुमत्रिमधुयुक्तामाहुतिं दद्यात्सर्वजनप्रियो भवति अशोकपुष्पाणि सघृतं हुनेत्शोकरहितो भवति भ्रष्टराज्यप्राप्तिकामः श्रीफलहोमं कुर्यात्भ्रष्टराज्यं प्राप्नोति आज्ययुक्तपद्मपुष्पाणि अथवा कुमुदिनीपुष्पाणि होमयेत् ।\n\nनिपातकामः कटुतैलयुक्तं मयूरमांसं हुनेत्कूटेन मरणं भवति ।\n\nपूगीफलं कटुतैलं लोहचूर्णं च हुनेत्समस्तदेहे विस्फोटका भवन्ति ।\n\nक्षीरिपत्त्रबिल्वपत्त्रहोमेन शान्तिर्भवति ।\n\nतिलसमिधः सकटुतैला हुनेत्तेन विद्वेषणं भवति ।\n\nधत्तूरचूर्णे सास्थिचूर्णे सकटुतैललोहचूर्णे च हुते शीघ्रं शत्रुनाशो भवति ।\n\nमहामांसं सघृतं हुनेत्मनोऽभीष्टं सर्वं भवति ॥ १३.१६\n\nक्लीं कामातुरे काममेखले विषयिणि वररति भगवति अमुकं मे वशं कुरु वशं कुरु क्लीं नमः स्वाहा ।\n\nअनेन मन्त्रेण भोजनकाले सप्तग्रासान् सप्तवाराभिमन्त्रितान् भुञ्जीत ।\n\nसप्तमे दिवसे स्त्री वा पुरुषो वा वशीभवति स्वं च ददाति ।\n\nओं हुं स्वाहा ।\n\nइमं मन्त्रं त्रिसंध्यं जपेत्शत्रुनाशो भवति ।\n\nक्लीं कालि कालि महाकालि कोले किन्या स्वाहा ।\n\nइमं मन्त्रं पूर्वमयुतं जप्त्वा संध्याकाले सहस्रैकं होमयेत्ततः कङ्काली वरदा भवति सुवर्णचतुष्टयं प्रत्यहं ददाति ॥ १४.१\n\nओं द्रीं द्रीं द्रं द्रैं द्रौं द्रः हुं नमः स्वाहा ।\n\nअनेन मन्त्रेण पूर्वमेवायुतं जप्त्वा केवलमाज्यं हुनेतस्मादाकर्षणं भवति ॥ १४.२\n\nओं द्रौं द्रौं हीं हीं हुं नमः स्वाहा ।\n\nअनेन मन्त्रेण पूर्वविधिना जप्त्वार्धमासादाकर्षणं भवति ॥ १४.३\n\nओं हमों हूं हूं हीं स्वाहा ।\n\nइति पूर्वखङ्गभेदः ॥ १४.४\n\nसर्वसंजीवनीमन्त्रः ओं हुं द्रीं द्रं द्रौं द्रः हुं हुम् ।\n\nअनेन मन्त्रेण सर्वज्वरनाशनं भवति ॥ १४.५\n\nदीं हं सिनि स्वाहा ।\n\nअनेन मन्त्रेण सर्वजनवशीकरणम् ॥ १४.६\n\nओं हीं नमः हीं फट्स्वाहा ।\n\nइमं मन्त्रं साध्यनाम्नायुतं जपेत्शवासनस्थितो हृदयं न प्रकाशयेत्[... औ४ Zएइछेन्झ्] अमुकीं तां [... औ४ Zएइछेन्झ्] संगृह्य गुटिकां कृत्वा मुखे प्रक्षिप्य विद्याधरत्वं भवति ॥ १४.७\n\nओं हीं हुं नमः ।\n\nइमं मन्त्रं पूर्वविधिना जपेत्पादुकासिद्धिर्भवति ॥ १४.८\n\nओं क्षं क्षं ह्रीं हुं फट्स्वाहा ।\n\nइमं मन्त्रं पूर्वक्रमेण जपेद्वेतालसिद्धिर्भवति ॥ १४.९\n\nओं ह्रीं स्वाहा ।\n\nअनेन मन्त्रेण नरकपालं गृहीत्वा तस्मिन्नरतैलं दत्त्वा तस्मिन् वायसचक्षुःसंवर्धिनीं वर्तिकां प्रज्वालयेत्कृष्णपक्षामावास्यायां शनिवारे अन्धकूपे श्मशाने वा शून्यायतने वा कज्जलं पातयितव्यं तावत्कालं पूर्वोक्तं मन्त्रं जपेत्यावता कालेन वर्तिशेषं प्रज्वलति अवसाने प्रभूतबलिदानं कर्तव्यं तत्र बलिस्तम्भमादाय तेन सिद्धाञ्जनेनाञ्जितनयनः सुरासुरैरपि न दृश्यतेऽन्यलोकस्य का कथा ॥ १४.१०\n\nओं ह्रं ह्रीं हूं ह्रैं ह्रौं ह्रः ह्रीं ह्रीमिति शङ्खिनीविद्या ।\n\nओं हीं हुमिति पुष्पाञ्जलिवेधः ।\n\nहुं हुमिति हुंकारवेधः ।\n\nओं ह्रीं हुमित्यालयवेधः ।\n\nह्रां शिवावेधमन्त्रः ।\n\nह्रीमिति भ्रमरावर्तसंघट्टवेधः ।\n\nओं द्रीं हुं छः छः स्वाहा ।\n\nलोहत्रिशूलं कृत्वा रुधिरेण विषं पिष्ट्वा तेन त्रिशूलं लिप्त्वायुतेनाभिमन्त्रितं कृत्वा यस्य नाम्ना भूमौ निखनेत्तस्य शीघ्रं मृत्युर्भवति ॥ १४.११\n\nओं ह्रींकारि हूंकारि कपालि समावेधं बन्धुं नपुंसकं महाशये अभयंकरि अमराख्यं कुरु कुरु ज्वरं हन हन आक्रोशात्कोलाहलं परां शक्त्याकर्षिणीं सर्वशक्तिप्रसङ्गिनीं शान्तिके हुं फट्स्वाहा ।\n\nइमां महाविद्यां शत्रुवशंकरीं मनसा स्मरेत्स सर्वत्र निर्भयो भवति ॥ १४.१२\n\nओमोमों हं हं हं हं सां सां सां सामिमं मन्त्रं जपित्वा स्थावरजङ्गमविषनाशनं भवति ॥ १४.१३\n\nओमस्थि यंस्थि विद्रानिद्रा संनिविद्या रा टं टीं द्रीं समासं मटंटीं छं छम् ।\n\nअनेन मन्त्रेण काकपक्षं सहस्रैकं हुनेत्यस्य नाम्ना तमुच्चाटयति ॥ १४.१४\n\nस्त्रीं हमनेन मन्त्रेणायुते जप्ते सति कवित्वविद्या भवति स्त्रीमणिशकुनविद्यां हि संजपेत्झटिति कवित्वं करोति ॥ १४.१५\n\nहमैं हं हमैं वद वद वाग्वादिनि स्वाहा ।\n\nइमं मन्त्रं सप्तवारं जप्त्वाधिकाधिकं कवित्वं च करोति ॥ १४.१६\n\nओं हं छं छं छमैं नमः स्वाहा ।\n\nसहस्रजपादधिकाधिकं कवित्वदोऽयं मन्त्रः ।\n\nओं कं खं गं घं चं छं छमविलम्बं वक्तुः स्तम्भयति वाचमालोकनात् ।\n\nहुं हुं हुं हुं खं खं खं खं छं छं वाचां स्तम्भिनी वायुसंजीवनी विद्या ।\n\nद्रीमालोकवेधः परोक्षवेधः ।\n\nह्रीं सर्ववेधनमन्त्रः ।\n\nद्रं द्रौं द्रौं द्रौं द्रममुकं भेजि भेजि ह्रीं छं छं छमिति विस्फोटकसंजीविनी अवलोकनात्कार्यसिद्धिकरी ॥ १४.१७\n\nओं द्रां द्रीं पूर्वराक्षसान्नाशय सर्वाणि भञ्जय संतुष्टा मोहय महास्वने हुं हुं फट्स्वाहा इति सर्वभूतमारणमन्त्रः ।\n\nओं ह्रीं सः द्रां छः छः छः दूर्वाक्षीरहोमेन सर्वशान्तिकरी विद्या ॥ १४.१८\n\nहुं पञ्चाण्डं चाण्डं द्रीं फट्स्वाहा अनेन मन्त्रेण मनुष्यास्थिकीलकं सप्ताङ्गुलं सहस्रधाभिमन्त्रितं यस्य गेहे निखनेत्तस्य कूटमुत्सादिनं भवति उद्धृते सति पुनः स्वास्थ्यं भवति ।\n\nहुं क्षममुकं फट्स्वाहा अनेन मन्त्रेण पेचकपक्षिमांसं कटुतैलेन संयुतं होमयेत्सहस्रहोमेन शत्रुं निपातयति ॥ १४.१९\n\nओं श्रीं श्रीं ह्रीं ह्रीं धुं धुं हं हः स्वाहा ।\n\nइयं हि त्रैलोक्यविजयानम्नी विद्या ।\n\nमनसा स्मरेत्सर्वकामप्रदोऽयं मन्त्रः ॥ १४.२०\n\nओमैं ह्रीं श्रीं क्लीं विश्वरूपिणि पिशाचिनि भूतभविष्यादिकं वद वद मे कर्णे कथय कथय हुं फट्स्वाहा ।\n\nइमं मन्त्रं शुक्लप्रतिपदमारभ्य पूर्णिमापर्यन्तं सहस्रैकं त्रिसंध्यं जपेत्प्रत्यहं पूतं जलं सघृतं भक्तपिण्डं हर्म्योपरि रात्रौ दद्यात्त्रैलोक्ये यादृशी तादृशी वार्त्ता साधकस्य कर्णे भूतभविष्यादिकं च कथयति ॥ १४.२१\n\nओं रं रां सं सां लं लां हं हः सं सः खं खः तं तः धं सं स्फुं स्फः ह्रीं हुं हुं हुं क्षीं क्षीं क्षौं सौं सः छं छः धं सः स्फुं स्फः ह्रीं हुं हुं हुं क्षीं क्षीं क्षौं सं फं फः हुं फट्स्वाहा ।\n\nअयं समस्तविषनाशनमन्त्रः ।\n\nसचराचरे ओं सचराचरे ओं हुं हुं हं हं हं हं हं हं हं हं हं हं क्षक्षक्षः हसः ओं सं हुं ह्रीं सर्वेश विष्णुबलेन शंकरदर्पेण वायुवेगेन रवितेजसा चन्द्रकान्त्या वैरं बाणशूर्पणं सर्वं विषहरं वद सर्वरक्षांसि हि नाशय २ भञ्जय २ सर्वदुष्टान्मोहय २ देव हुं फट्स्वाहा हुं फट्स्वाहा ।\n\nइमं मन्त्रमष्टोत्तरसहस्रं शतं वा जप्त्वा सप्तमे दिवसे सिद्धिः समाकर्षणं भवति ॥ १४.२२\n\nओं ह्रीममुकं छः छः अनेन मन्त्रेण मानुष्यास्थिमयं कीलकमेकादशाङ्गुलं सहस्रेणाभिमन्त्रितं यस्य गृहे निखनेत्तस्य कूटं चोत्सादनं भवति उद्धृते पुनः स्वास्थ्यं भवति ॥ १४.२३\n\nओं ह्रीं काल कङ्काल महाकाल करालवदन अमुकं गृह्ण त्रिशूलेन भिन्द्धि २ खड्गेन छिन्द्धि २ हुं फट्छः छः स्वाहा ।\n\nअनेन मन्त्रेण विभीतककाष्ठकीलकमेकविंशत्यङ्गुलं सहस्रेणाभिमन्त्रितं यस्य गृहद्वारे निखन्यते तस्य सद्यो देहनिपातनं भवति ॥ १४.२४\n\nओं ह्रीं क्लीं श्रीं हुममुकं छः छः ।\n\nअनेन मन्त्रेण सिद्धिकाष्ठमयं कीलकं नवाङ्गुलं सहस्रेणाभिमन्त्रितं यस्य गृहे निखन्यते स वश्यो भवति ।\n\nओं ह्रीं श्रीं क्लीं मातंगिनि ऐं ह्रीं श्रीं क्लीं स्वाहा ।\n\nअनेन मन्त्रेण राजिकां लवणघृतमिश्रितां यस्य नाम्ना सह होमयेत्तां स्त्रियं पुरुषं वा वशयत्याकर्षणं च करोति ॥ १४.२५\n\nओं ह्रीं हूं छः छः ।\n\nअनेन मन्त्रेण वाडवकाष्ठमयं कीलकं त्रयोदशाङ्गुलं सहस्रेणाभिमन्त्रितं यस्य गृहे निखनेत्स चक्षुर्भ्यामन्धो भवति ॥ १४.२६\n\nओं छः ओं छः छः ।\n\nअनेन मन्त्रेण बिल्वकाष्ठस्य कीलकं दशाङ्गुलं सहस्रेणाभिमन्त्रितं यस्य गृहे निखनेत्सपरिवारस्य तस्य प्रेतत्वं भवति ॥ १४.२७\n\nओं ह्रीममुकीं मे प्रयच्छ स्वाहा ।\n\nअनेन मन्त्रेण पाटलाकाष्ठमयं पञ्चाङ्गुलं कीलकं सहस्रेणाभिमन्त्रितं यस्य नाम्ना देवतायतने निखनेत्स शीघ्रं कन्यां लभते ॥ १४.२८\n\nषट्कोणं यन्त्रं लिखित्वा तत्र षट्कोणे ओं कुरुकुल्ले स्वाहा इति मन्त्रं पूर्वकोणे लिखेत् ।\n\nकुरु इत्यक्षरद्वयमपरकोणे लिखेत् ।\n\nअक्षरैकं पूर्वावर्तक्रमेण लेखितव्यम् ।\n\nततो भूर्जपत्त्रे इमं मन्त्रं लिखित्वा गृहद्वारे देहल्या एकदेशे धृते सति गृहसर्पमुच्चाटयति विवरद्वारि धृते विवरस्थो नश्यत्येव ॥ १५.१\n\nरक्तकरवीरपुष्पमाम्रपत्त्रभस्मना लिप्तं तत्क्षणादेव शुभ्रं भवति तथा गन्धकधूपेनापि भावितेन शुक्तिर्भवति ।\n\nलोके हयमार इत्याख्यस्य रक्तकरवीरस्य पुष्पं तूलवर्तिकागन्धकेन सह संयोज्य तत्क्षणादेव ज्वलति ।\n\nतथा टङ्कनहरिद्राभ्यां कृते लेपे कुङ्कुमकान्तिर्भवति ॥ १५.२\n\nपुराणशुष्कगोमयं यदा जले पातयेत्तदा भीमोष्मणा तस्माद्बुद्बुदमुत्पद्यते ।\n\nएवं गौरं तु भूम्युपरि भूतलं स्पृष्ट्वा रक्तकरवीरवृक्षो जायते इति ।\n\nरूपके ताम्रे भ्रमर इव कुम्भे समर्पयेत्किंचिदनुयोगित्वेन मनोऽनुरागो भवति ताम्बूलरागतः नश्यति हरिद्रारागो रविकिरणात् ॥ १५.३\n\nओं हुं सति कुरुरुपक्षिशब्दतः कुरलकुङ्कुमेन इति प्रसिद्धिः क्रोञ्च इत्यपि तस्य नाम जिह्वाक्रींकृतं वामकरतलमध्यलग्नपरिलेपं दर्शयित्वा उदितविश्वधाराभस्मना पुनरपि करतललग्नात्प्रदर्श्य गत्याश्चर्यमते शिशुदुग्धभावितात्शोधयित्वा गवादिदुग्धं चोष्णं कांस्यपात्रे कृत्वा तीक्ष्णतरं धृत्वा तण्डुलनिक्षेपणेन क्षीरं भवति ॥ १५.४\n\nभूर्जपत्त्रपुटकं तिलतैलेन दीपयित्वा विविधभक्ष्यान्नं साधयेत्यथा लौहभाजने साध्यते ।\n\nवार्ताकरञ्जिकापलमिति तत्सूत्रेण वेष्टयित्वा दीपयित्वा च ज्वालयेत्तेनाविसूत्रेण वेष्टिते च सूत्रं संदह्यते वार्ताकश्च पच्यते ॥ १५.५\n\nआदिपङ्क्तौ सप्त स्वरान् संलिख्य तदधःपङ्क्तौ कादिसप्तवर्गात्संलिख्य तदधःपङ्क्तौ हरिद्रादिक्रमेणालेखनीया तत्र स्वरवर्णयोजनेन संकोचनादक्षरकोष्ठादिसंस्पर्शनात्संजायते ।\n\nबहुषु मध्येषु दत्तसंज्ञाकृतसंकेतश्चौरः स्वदृष्टिमपि सप्तसप्तस्वरादौ जानाति ।\n\nव्यापारमध्ये क्षणरसिकश्चौरो ज्ञायते कृतो भद्रद्रव्ये ॥ १५.६\n\nकुत्रापि धत्तूरकबीजं क्षिप्त्वा तद्वा भक्षति तदा तद्गुणादिफलं लभ्यते असौ चौरः इति ।\n\nस्वल्पचरचौरास्तु वस्तुलाभे प्रदातारः ।\n\nक्षीर्यर्कादिवृक्षदुग्धेन संलिखितं चौरनामाक्षरं करतलेऽपि लिखितमनन्तरं भूर्जपत्त्रे कृतमपि मर्दने स्पर्शयित्वा भक्षितुं ततो ददाति अपरिलिखितं चौरनाम पत्त्रयुक्तं च अरिगृहगर्भमृत्तिकाकाण्डकं भवति ।\n\nजले साधुनाम पत्त्रयुक्तमृत्तिका च जले मज्जति ततः स्पृष्ट्वा क्रियते असौ चौरः इति ।\n\nक्षीरितरुदुग्धलिखितक्षुद्रलेखे अङ्गारचूर्णेन मर्दिताः स्पष्टा भवन्ति ।\n\nकूटोऽपि विपरीतलिखितवर्ण आदर्शादौ प्रतिकृतिभावापन्नो वर्णवैपरीत्यात्प्रतिविवर्धितन्यासः अतिदृढा मसी भवति ॥ १५.७\n\nनिम्बतालके समताम्रभाजने याममात्रमर्दितेन विधिरस्तु समभागता यथा आमलकीहरीतकीविभीतकनिम्बखादिराणां नीराख्याराजकरवीररसैः समस्तरसकज्जलमुक्तमर्दनप्रकारेण याममात्रेण प्रत्येकं येन प्रकारेण मसिद्रव्यं जायते ।\n\nशिरीषवृक्षत्वक्चूर्णं खदिरं विना ताम्बूलरागं जनयति ।\n\nतिर्यक भूमौ नारिकेलफलमस्थिसहितं मुखेन कर्णिकायामेकेन प्रहारेण द्विधा भवति ।\n\nलघुकाष्ठसूक्ष्मरचितपाकां विना पादैकं वा भ्रमति ।\n\nगुञ्जाफलास्थिलिप्तं स्तम्भितं तदुत्तरपादं प्रयोज्य प्रपदात्यन्तं भ्रमति तदा पादतले तालकारलग्ना उत्तिष्ठति ।\n\nएवं लघुकाष्ठनिर्मितासमकः पापपुरहासार्थं दत्तमुखवेष्टं किंचित्यस्तेन सितवस्त्रादौ कट्यां लग्नमुपतिष्ठमानास्तिष्ठति ॥ १५.८\n\nएवं निविडाम्बरपिहितजम्बादौ अधोमुखकांस्यभाजननिहितमङ्गारं न दहति वस्त्रं दहति चापि शिशिरजलमिश्रितमपि आनतफलचूर्णभावितकलशः तीक्ष्णश्च कांस्यभाजननिहितं गुरुड्डनाप्यशक्तं न भवति तदानीं तिक्तं याति यच्छुक्तं मिष्टमेति कज्जलचविकाचूर्णाभ्यां क्रमसंलिखितपुस्तकमध्यकारणेऽपि यथेष्टया पच्यते यथा कटाहे रम्यतरे मधुनाग्निप्रज्वलिते सकुण्डादौ जलपूर्णे अधोमुखे उज्ज्वलं स्वयमेति धूमाभ्यां स्वयमुद्गिरति वर्तिद्वये शशविष्ठापूर्णगर्भे कमठैरधोवर्तिविष्ठायितापि उपरि ज्वलज्ज्वालाज्वलितवर्तिज्वालामपि ज्वलितधूममङ्गारतीक्ष्णशिखया नाडिकादौ ।\n\nवालिवातेऽयं प्रयोगः कार्यः ।\n\nवामकराङ्गुलिपर्यन्तं गोपितं सूत्रचिह्नमप्यचिह्नं च दृश्यते जनस्य विषमसमाक्षरेण वीक्षिते कालः असममपि पुरुषं जानीयात् ।\n\nपञ्चदाडिमे शिखरे मसिगुणिते यद्धि भवति तावत्गुटिके विजानीयात् ।\n\nअकालवक्रे सति कालमथ फलचूर्णेन मिलित्वा भस्मना सह घृतेन काकञ्जिका सहसा भवति ॥ १५.९\n\nअगाधस्थिरजले धूमचूर्णेन लिखितचिन्तादि भीतवद्भाषते न निमज्जतीति ।\n\nसमदशघृतजधृतसमावेशार्धं धृतमूषलं तिष्ठति ॥ १५.१०\n\nपुष्यनक्षत्रे कुङ्कुमावर्तितेन बाणेन दूरस्थमपि लक्ष्यं बालोऽपि विध्यते ।\n\nषण्डं गोमयानां वर्तिदीपकान्त्या दग्धं मध्ये हतशशरुधिरं दृश्यते तत्रापि तैलं यत्किंचिदिति ।\n\nश्वेतार्कफले तूलकं सर्षपसमं तैलेनैकीकृतवर्तिकदीपज्वालायां गृहोपरिवंशादिदारु सर्वं सर्प इव दृश्यते ।\n\nभुजगतैले सच्छिद्रभाण्डे भुजंगं क्षिप्त्वा अच्छिद्रभाण्डान्तरे व्यवस्थितमग्निपातेन जलं ज्वलति ।\n\nतदैव तैलं पूर्वप्रकारेण कृष्णाष्टम्यां मण्डूकतैलाङ्कितेन सर्वं शात्रव सर्वं भवति ।\n\nदीपकान्त्या दीपयित्वा यत्किंचिच्च कुक्कुटपक्षिचञ्च्वादिविदग्धनाललक्षिता सती हृता लेखा यदायाति हरिकपालं धृत्वा भवति तदा तज्जलपूर्णां च कलशं रिक्तकं भवति तथा मरिचशुण्ठी पिप्पलीचूर्णेनोभाभ्यां वामचरणतलं लिप्त्वा तेनाहतो वृक्षः कल्पवृक्षश्च नमेरुफलं प्रसूयते ॥ १५.११\n\nकृष्णा गौः प्रसवकाले तद्वत्समानवर्णं जरायुरागतत्वेन प्रजारेण्डला फलं दृष्ट्वा मुष्टिगृहीते उच्चैस्तमसि फलं प्रायेण कृत्वा प्रदास्यति तथा कालायितमुद्रिका वरगोस्तनी स्यादापतिता गृहीता निक्षिप्ता तु अष्टौ पूर्वफलानि जनयति ।\n\nसमुस्ताहरितालमनःशिलाभ्यां नवनीतादियोगेन कारिताञ्जने मयूरस्य विष्ठया कृत्वा हस्तं लिम्पेत्तत्र स्थितं द्रव्यं ब्रह्मापि न पश्यति ।\n\nसमुखं फलचूर्णं मिश्रोद्वर्तनकाजले क्षिप्त्वा क्रिमिसहस्रतुल्यं दृश्यते ।\n\nहयकालीयकस्य शोषितस्य चूर्णं गवशीर्षकेण समुद्वर्तनेन तात्कालिकं सूक्ष्मजले निःक्षिप्य सबीजं कृषिरुच्चलति ॥ १५.१२\n\nअधःपटेनाशस्यावश्यादि दृष्ट्वा पादाग्रस्थितं द्रव्यं दृश्यते ।\n\nजपाकुसुमोद्वर्तिताङ्गं छुरिकादौ कणाचितैककीटकाफलाख्या यन्त्रिते रुधिरवज्जडितं क्षीरिवृक्षत्वगवभाविता तैलाक्ता वस्त्रवर्तिर्जलैर्ज्वलति ।\n\nएवं समुद्रतैलयुक्तापि वर्तिका ज्वलति ।\n\nद्रोणकपुष्पादीनि क्षुद्रपुष्पाणि चूर्णाग्रे विनिष्क्षिप्य धत्तूरबीजानि जलसिक्तानि सजीववत्फलन्ति ।\n\nइक्षुः कुक्कुटीबीजचूर्णेन सुदर्शनपत्त्रमिव तत्क्षणात्जायते ।\n\nमसृणकर्पटं निर्मलकांस्यभाजनेऽर्कसम्मुखं स्थापनेन वर्तुलकयोगादग्निरुत्तरति ॥ १५.१३"
    }
]