[
    {
        "text": "गन्धर्वतन्त्रम् ।\n\n१९३४ \n\nश्रीनगर, काश्मीर ।\n\nश्रीगन्धर्वतन्त्रे विषयानुक्रमणी ।\n\nपृ० १) \n\nविषयः पृष्ठसंख्या \n\nप्रथमः पटलः ।\n\nमङ्गलाचरणम् १ \n\nतन्त्रावतरणप्रस्तावः १ \n\nपार्वतीश्वरसंवादः ३ \n\nगन्धर्वतन्त्रप्रचारेण दैत्यानां बलवर्धनम् ४ \n\nजगन्मोहनाय ब्रह्मप्रार्थनया दर्शन शास्त्रप्रचारः ६ \n\nदेवताप्रार्थनया विष्णोर्मन्दराद्रौ शिवसमीपगमनम् ७ \n\nविष्णोराज्ञया शिवस्य शास्त्रदूषणान्निवृत्तिः ८ \n\nद्वितीयः पटलः ।\n\nतुरीयाविद्यामहिमा ९ \n\nत्रिपुराशब्दनिर्वचनम् १० \n\nविद्यायामधिकारिनिरूपणम् ११ \n\nविद्याद्यकूटोद्धार-तन्माहात्म्यम् ११ \n\nविद्याद्वितीयतृतीयकूटोद्धारः १२ \n\nलोपामुद्रोपासितविद्योद्धारः १२ \n\nशाम्भवीविद्योद्धार १२ \n\nशक्तेयविद्योद्धारः १३ \n\nकामनाभेदेन षोडशार्णविद्योद्धारः १३ \n\nषोडशकूटतुरीयाविद्या १४ \n\nतृतीयः पटलः ।\n\nपञ्चमीविद्यामहिमा १६ \n\nपञ्चमीविद्योद्धारः १९ \n\nपञ्चमीविद्याफलकथनम् २० \n\nमधुमतीसिद्धिकथनम् २० \n\nमालाप्रलेपोपस्करणद्रव्याणि २२ \n\nस्वयभूकुसुमसाधनप्रकारः २२ \n\nपञ्चमीभेदस्वप्नावतीविद्याजपफलम् २३ \n\nएकादशाक्षरीभैरवीविद्या २४ \n\nचतुर्थः पटलः ।\n\nराजराजेश्वरीकवचम् २५ \n\nकवचपाठफलम् ३३ \n\nपञ्चमः पटलः ।\n\nश्रीयन्त्रविनिर्माणम् ४० \n\nत्रिविधशरीरवर्णनम् ४३ \n\nसर्वानन्दमये चक्रे मूलदेवीयजनम् ४४ \n\nमहात्र्यस्रे कामेश्वर्यादिपूजाक्रमः ४४ \n\nषोडशशक्तियजनक्रमः ४६ \n\nगुरूणां यजनस्थानम् ४७ \n\nब्रह्मरेखायां सिद्धीनां ध्यानम् ४७ \n\nविष्णुरेखाया मातॄणां ध्यानानि ४७ \n\nशिवरेखायां मुद्रादेवीनां ध्यानम् ४८ \n\nत्रिपुराचक्रनायिकाध्यानम् ४८ \n\nत्रिवृत्तस्वरूपम् ४८ \n\nसर्वाशापूरके चक्रे कामाकर्षण्यादिध्यानम् ४९ \n\nसर्वसंक्षोभणे चक्रेऽनङ्गकुसुमादीना तच्चक्रेश्याश्च ध्यानम् ४९ \n\nसर्वसौभाग्यदे चक्रे पूज्यदेवताध्यानम् ५० \n\nसर्वार्थसाधक-सर्वरक्षाकरचक्रयोः पूज्यदेवीध्यानम् - \n\nपृ० २) सर्वरोगहरे पूज्यदेवीध्यानम् ५१ \n\nआयुधानां पूजास्थानविभाग ५१ \n\nसर्वसिद्धिप्रदे चक्रे पूज्यदेवीध्यानम् ५२ \n\nचक्रपूजात्रिधात्ववर्णनम् ५३ \n\nषष्ठः पटलः ।\n\nपरापराख्यपूजाविस्तारः ५४ \n\nगुरुध्यानम् ५४ \n\nपादुकामन्त्रोद्धारः ५५ \n\nगन्द्याद्यर्पणमुद्रास्तन्मन्त्राश्च ५५ \n\nगुरुपादुकास्तुतिः ५६ \n\nयोगवर्णनम् ५८ \n\nदशविधा यमाः ५९ \n\nदशविधा नियमाः ५९ \n\nचतुर्विधासनानि ५९ \n\nप्राणायामलक्षणम् ६० \n\nप्रत्याहारधारणयोर्लक्षणम् ६० \n\nध्यानसमाध्योर्वर्णनम् ६१ \n\nमुक्तिसाधनविज्ञानम् ६२ \n\nनाडीत्रयव्यवस्था ६४ \n\nमूलाधारादिस्थाननिर्णयः ६४ \n\nयोनिमुद्राप्रबन्धनम् ६६ \n\nसमाध्यन्तरनिर्णयः ६६ \n\nसप्तमः पटलः ।\n\nस्नानविधिः ६८ \n\nसभेदसंध्याविधिक्रम० ७० \n\nविद्यापरिचिन्तनेऽधिकारित्वनिरूपणम् ७१ \n\nत्रैपुरगायत्रीवर्णानां ध्यानफलवर्णनम् ७२ \n\nगायत्रीवर्णदेवताः ७५ \n\nगायत्रीजपफलम् ७५ \n\nतत्प्रकारनिर्णयः ७६ \n\nत्रिधातर्पणम् ७६ \n\nविद्यासंस्कृतस्यैव ब्राह्मण्यसंपत् ७७ \n\nभास्करदेव्योरर्घ्यादिदानम् ७८ \n\nअष्टमः पटलः ।\n\nयागभूमिलक्षणम् ७९ \n\nवेदीद्वारदेवतापूजादि ८० \n\nतत्त्वमुद्रालक्षणम् ८० \n\nविघ्नोत्सारणपूर्व यागभूमिसंस्कारः ८१ \n\nनैवेद्यादेरवलोकनादिसंस्कारः ८२ \n\nआसनलक्षणम् ८२ \n\nआसनोपवेशनविधिः ८४ \n\nपद्मासनलक्षणम् ८४ \n\nदेवताभिमुख्येन दिग्विदिग्निर्णयः ८५ \n\nसाधकलक्षणम् ८५ \n\nगुर्वादिनुतिपूर्वं दीपसंस्कारः ८६ \n\nचक्रराजस्याशून्यताविधिः ८६ \n\nद्रव्यपात्रासादननियमः ८६ \n\nकलशाद्यासादनम् ८६ \n\nभूतशुद्धि० ८७ \n\nयोनिमुद्रापूर्व विद्यादेवतयोरात्मैक्येनानुसंधानम् ८८ \n\nहंसविद्या-आत्मरक्षाविद्यादि ८९ \n\nनवमः पटलः ।\n\nविद्योद्धारपूर्वं करशुद्धिः ९० \n\nऋष्यादिवर्णनम् ९१ \n\nपृ० ३) आर्षादिमन्तर्मातृकान्यासः ९१ \n\nबहिर्मातृकान्यासनिर्णयः ९२ \n\nमातृकान्यास-मुद्रानिर्देशः ९३ \n\nन्यासमहिमवर्णनम् ९४ \n\nदशमः पटलः ।\n\nषोढान्यासे गणेशन्यासः ९६ \n\nग्रहन्यास ९८ \n\nनक्षत्रन्यासः ९८ \n\nध्यानाद्युद्धारपूर्व योगिनीन्यासः १०० \n\nपीठन्यासः १०४ \n\nसाधकनियमः १०४ \n\nषोढान्यासिनो माहात्म्यम् १०६ \n\nएकादशः पटलः ।\n\nविद्योद्धारपूर्वमासनन्यासः १०७ \n\nविद्योद्धारपूर्वं वशिन्यादिवाग्देवतान्यासः १०८ \n\nमूलाङ्गन्यासः ११० \n\nनवयोनिन्यासः ११० \n\nचतुर्व्यूहन्यासः १११ \n\nतत्त्वन्यासः ११२ \n\nमूलविद्यान्यासः ११२ \n\nसंमोहनन्यासः ११२ \n\nअन्तर्यजनविधिः ११३ \n\nसार्थवादप्राणायामलक्षणम् ११४ \n\nप्राणायाममुद्रानिर्देश० ११४ \n\nचतुर्विधकुण्डलिनीध्यानम् ११५ \n\nतदधिकारित्वफलयोः निर्देशनम् ११६ \n\nद्वादशः पटलः ।\n\nविस्तरतोऽन्तर्यजनम् ११७ \n\nध्यानयोगनिरूपणम् ११९ \n\nसुधासागर-मणिद्वीप-कल्पोद्यान-प्रभृतिमण्डपध्यानम् १२३ \n\nसिंहासनाम्बुजादिनिर्णयः १२६ \n\nकामेश्वर्याङ्कपर्यङ्के परकलाध्यानम् १२८ \n\nत्रयोदशः पटलः ।\n\nबहिर्यागविधिः १३२ \n\nपूजापात्राणां ताम्रमयत्वप्रशंसा १३२ \n\nदिव्यवीरपात्रविभागः १३३ \n\nपञ्चरत्नानि तद्बीजानि १३३ \n\nअर्घ्यपात्रसाधनम् १३३ \n\nमीनमुद्रालक्षणम् १३५ \n\nरत्नेश्वरीविद्योद्धारः १३५ \n\nआनन्दभैरवभैरव्योर्ध्यानम् १३६ \n\nमुसलमुद्रा १३६ \n\nगालिनीमुद्रा १३७ \n\nआनन्दभैरवमन्त्रोद्धारः १३७ \n\nसुरादेवीमन्त्रोद्धारः १३७ \n\nऋक्पञ्चकप्रतीकाः १३७ \n\nअमृतविद्या १३७ \n\nसंदीपिनीविद्या १३८ \n\nचिदग्नौ होमः १३९ \n\nपात्रभ्रंशदोष० १३९ \n\nअमृतेन उपचाराभ्युक्षणम् १३९ \n\nचतुर्दशः पटलः ।\n\nपीठपूजनम् १४० \n\nकामपीठे कामेश्वरध्यानम् १४० \n\nपृ० ४) कामेश्वरीध्यानम् १४० \n\nपुष्पप्रक्षेपविधिः १४१ \n\nत्रिखण्डामुद्रा १४१ \n\nत्रिखण्डाविद्या१४१ \n\nआवाहनपद्यानि १४२ \n\nआवाहनी-स्थापनी-संनिधापनी-संनिरोधनीमुद्राः १४२ \n\nअवगुण्ठनामृतीकरणमुद्रे १४२ \n\nसकलीकरणमुद्रा १४३ \n\nमहामुद्रा १४३ \n\nआवाहनाद्यर्थनिर्णयः १४३ \n\nसंमुखमुद्रा १४३ \n\nपूजादिमन्त्र १४३ \n\nअभ्यर्थना-तन्मुद्रा च १४४ \n\nनवमुद्रानामध्यानानि १४४ \n\nउपचारपदार्थः १४४ \n\nउपचारनिवेदनम् १४४ \n\nज्ञानतत्त्वमुद्रे १४५ \n\nपञ्चदशः पटलः ।\n\nउपचारफलतत्तन्मन्त्रविधिः १४७ \n\nषोडशालंकाराः १५१ \n\nगन्धभेदाः १५१ \n\nषोडशः पटलः ।\n\nमदिरासंपादन-निवेदनविधिः १५८ \n\nनैवेद्यान्नादिविधि १६० \n\nनमस्कारप्रदक्षिणभेदाः १६४ \n\nसप्तदशः पटलः ।\n\nआवरणार्चाज्ञाग्रहणम् १६८ \n\nबाह्यरेखाया बुद्धार्चा १६८ \n\nअणिमादिसिद्धिपूजा १६८ \n\nद्वितीयरेखायां ब्रह्माण्यादिमातृपूजा १६९ \n\nतृतीयस्या भैरवाणामर्चा १६९ \n\nसंक्षोभिणीमुद्रा-तद्बीजोद्धार १६९ \n\nत्रैलोक्यमोहनचक्रार्चानिवेदनम् १६९ \n\nद्वितीये चक्रे नित्याकलार्चापूर्व ब्रह्मार्चा १७० \n\nद्राविणीबीजमुद्रे१७० \n\nसर्वसंक्षोभके चक्रे शिवार्चापूर्वमनङ्गकुसुमाद्यर्चा १७१ \n\nसबीजाकर्षिणीमुद्रा १७२ \n\nसर्वसौभाग्यदे चक्रे भास्करार्चा १७२ \n\nसबीजावश्यकरीमुद्रा १७२ \n\nसर्वार्थसाधके चक्रे हृषीकेशार्चा १७३ \n\nसबीजोन्मादिनीमुद्रा १७३ \n\nसर्वरक्षाकरे चक्रे विष्णोरर्चनम् १७३ \n\nसबीजा महांकुशामुद्रा १७५ \n\nअष्टारे रहस्ययोगिन्यर्चा १७५ \n\nखेचरीमुद्रा सबीजोद्धारा १७५ \n\nत्रिकोणचक्रार्चा १७६ \n\nसबीजा बीजमुद्रा १७६ \n\nबिन्दुचक्रपूजा १७६ \n\nसबीजोद्धारा योनिमुद्रा १७६ \n\nअष्टादशः पटलः ।\n\nजपप्रशंसालक्षणे १७८ \n\nजपमालानिर्णयः १७८ \n\nमालार्चापूर्वं जपनप्रकारः १८० \n\nपृ० ५) जपभेदास्तन्निवेदनम् १८१ \n\nसेतुलक्षणम् १८३ \n\nनित्यहोमः १८३ \n\nअग्निहोत्रप्रशंसा १८४ \n\nहोमाशक्तविधि० १८४ \n\nदेवीनिवेद्यद्रव्याणि १८४ \n\nनिवेद्यद्रव्यफलानि १८५ \n\nएकोनविंशः पटलः ।\n\nवटुकादिविधिः १९० \n\nवटुकध्यानम् १९० \n\nवटुकपूजाबलिमन्त्रः १९० \n\nबलिमुद्रा १९१ \n\nयोगिनीनां ध्यानम् १९१ \n\nयोगिनीपूजाबलिमन्त्रमुद्राः १९२ \n\nक्षेत्रपालध्यानम् १९२ \n\nक्षेत्रपालबलिमन्त्रमुद्रे १९३ \n\nगणपतिध्यानम् १९३ \n\nगणपतिबलिमन्त्रमुद्रे १९३ \n\nसर्वभूतबलिः १९४ \n\nस्वात्मसमर्पणमन्त्रः १९४ \n\nक्षमापणम् १९४ \n\nपरिवारदेवतार्पणम् १९५ \n\nदेवताया उद्वासनम् १९५ \n\nशेषिकासुन्दरीपूजा १९६ \n\nविंशः पटलः ।\n\nउच्छिष्टमातङ्गीविद्या १९७ \n\nतस्या ध्यानम् १९८ \n\nजपहोमप्रकारः १९९ \n\nएतन्मन्त्राभिमन्त्रितौषधीप्रयोगः २०० \n\nएकविंशः पटलः ।\n\nशंखतोयप्रोक्षणपूर्व पादोदकग्रहणम् २०३ \n\nअच्छिद्रार्थ भास्करायार्घ्यनिवेदनम् २०३ \n\nमार्जननिर्माल्यत्यागविधिः २०४ \n\nगुरवे नैवेद्यार्पणम् २०४ \n\nमृतामृतयोर्लक्षणम् २०५ \n\nअमृताशनविधि० २०५ \n\nपूजाप्रकारनिर्णयः २०६ \n\nपूजासाङ्गत्वाय द्विजभोजनादि २०७ \n\nद्वाविंशः पटलः ।\n\nअन्तर्देवताप्रातीतिकसिद्धत्वम् २०८ \n\nतन्निवेदितस्यामृतत्वम् २०८ \n\nनित्यनैमित्तिककाम्यकर्मलक्षणम् २०९ \n\nविशिष्टसात्त्विककर्म २०९ \n\nश्रुत्याद्युदितकर्मलोपफलम् २०९ \n\nदेवतातिथिपितृप्रभृतितर्पणादिबलिः २१० \n\nमातापित्रोर्यजनम् २१० \n\nगोभूहिरण्यादिदानकारणम् २११ \n\nसाधोः सर्वत्र योगक्षेमसमाचरणम् २११ \n\nदेव्यै विभूतिनिवेदनस्य फलम् २११ \n\nयोगिनः कालचतुष्टये निर्णीयमाने उपासनाप्रकारः २१२ \n\nअभिजित्काले ध्यानपूजादि २१३ \n\nशांभवभेदेन विद्याजपे ध्यानम् २१३ \n\nयथाकालं पूजायां दिङ्मुखत्वविचारः २१३ \n\nपृ० ६) शक्तिशांभवभेदेन विद्याजपे ध्यानम् २१४ \n\nशक्तिभेदेन विद्याजपे ध्यानकल्पना २१५ \n\nउक्तकाले देवीपूजाफलम् २१६ \n\nअशक्तस्य चतुर्थकालपूजाविधिः २१७ \n\nप्रातर्मध्याह्नयोर्होमविधिः २१७ \n\nनिद्राकाले जपपूजानिषेधः २१७ \n\nमन्त्राणां पञ्चलक्षणम् २१८ \n\nलक्षजपविधिः २१८ \n\nत्रयोविंशः पटलः ।\n\nकुमारीपूजाप्रशंसा २१९ \n\nपूज्यकुमारीवयोनियमः २१९ \n\nतद्धस्तादक्षतग्रहणम् २२० \n\nनित्यार्चादिषु कुमार्यर्चा-तत्फलम् २२० \n\nकुमारीपूजाविधिः २२१ \n\nकुलयुवतीपूजाफलम् २२४ \n\nचतुर्विंशः पटलः ।\n\nप्रोक्तपूजार्थवादः २२५ \n\nअधिवासपूर्वं दिनान्तरे कुमार्यादिभोजन-दीक्षा-लक्षजपविधिः २२६ \n\nसाधकस्य पूजाविच्छेदे सिद्धिहानिर्दुष्फलोत्पादश्च २२६ \n\nजपध्यानपरत्वे गुरुद्वारा नित्यपूजासंपत्तिः २२६ \n\nनित्यकर्मलोपे नैमित्तिकादेर्वैफल्यम् २२७ \n\nयज्ञशरीरकल्पना २२७ \n\nअङ्गवैकल्ये दोषः २२७ \n\nविस्तरतोऽर्चातिथयः २२७ \n\nमहाभूतदिनलक्षणम् २२८ \n\nस्थानविशेषेषु जपार्चादिप्रयोगफलभेदाः २२८ \n\nपञ्चविंशः पटलः ।\n\nपुण्यक्षेत्राणि २२८ \n\nपुण्यक्षेत्रेषु पूजागुणाः २३२ \n\nसाधकानामशौचाद्यभावः २३४ \n\nगन्धाद्युपचारहीनपूजाया अभद्रत्वं २३४ \n\nआपत्काले पूजाप्रकार० २३४ \n\nमानसपूजाकालः २३५ \n\nलोकदर्शनविचार० २३६ \n\nषड्विंशः पटलः ।\n\nदीक्षापदनिरुक्ति० २३८ \n\nदिव्यगुरुशिष्यनिर्णयः २३८ \n\nगुरूणा ध्यानं पूजामन्त्रोद्धारश्च २३९ \n\nगुरुलक्षणम् २३९ \n\nशिष्यलक्षणम् २४० \n\nशिष्यसमयाः (कर्तव्यानि) २४० \n\nशिष्यपरीक्षाकालः २४२ \n\nदीक्षाकालविचारः २४२ \n\nत्रिधादीक्षानिर्णयः २४३ \n\nमन्त्रपदनिरुक्तिः २४३\n\nअधिवासप्रकारः २४३ \n\nदिक्पालबलिः २४४ \n\nमण्डपविधानम् २४४ \n\nपञ्चगव्येन शोधनादि २४४ \n\nशिष्यसांनिध्येन होमविधिः २४५ \n\nस्वप्नमानवमन्त्रः २४५ \n\nसिद्धिस्वप्नाः २४५ \n\nपृ० ७) अशुभस्वप्नाः २४६ \n\nसप्तविंशः पटलः ।\n\nमण्डपप्रवेशविधिः २४७ \n\nकुम्भस्थापनम् २४७ \n\nपुष्पपातशुभाशुभलक्षणम् २४८ \n\nचरुहोमविधानम् २४८ \n\nशिष्यस्य मुखाच्छादनपूर्वमस्त्रोदकाभ्युक्षणम् २४९ \n\nसिद्धान्तश्रावणम् २४९ \n\nआत्मज्ञानपुरुषार्थत्वम् २५० \n\nमन्त्राणामचिन्त्यप्रभावः २५० \n\nअन्तरात्मपरिज्ञानम् २५० \n\nगुप्तयागात्सिद्धिः २५० \n\nआज्ञासिद्धिकारणम् २५० \n\nश्राव्यसमयाः २५० \n\nशिष्ये पाशदहनपूर्वं कृपावलोकः २५१ \n\nशिष्यदेहानुप्रवेशेन चैतन्ययोजना २५२ \n\nमातृकायन्त्रराजकम् २५२ \n\nशिष्यस्नपनादिकम् २५२ \n\nविद्योपदेशनम् २५२ \n\nशिष्यनामकरणाचारानुशासनम् २५३ \n\nशिष्यपूर्णताभावना २५३ \n\nगुरोर्विद्याजपः २५३ \n\nशिष्यस्य गुरुसंतोषणम् २५३ \n\nगुरोराशिषः २५४ \n\nकुमार्यादिभोजनादिकम् २५४ \n\nअष्टाविंशः पटलः ।\n\nपुरश्चर्याविधिः २५५ \n\nविद्यासिद्धिकारणम् २५५ \n\nमन्त्रृणित्वलक्षणम् २५६ \n\nअशक्तौ गुरुद्वारा पुरश्चर्याविधिः २५६ \n\nपुण्यक्षेत्रे सुमुहूर्ते कर्मारम्भः २५६ \n\nदीपस्थानप्रसङ्गे कूर्मचक्रविचार २५७ \n\nमालाभेदफलनिर्णयः २५८ \n\nविद्याजपसंख्या २५९ \n\nहविष्यद्रव्यनिर्देशः २५९ \n\nभोज्यान्ननियमानुकीर्तनम् २५९ \n\nजपनियमाः २६० \n\nजपे नैरन्तर्यविधिः २६१ \n\nजपसंख्यादशांशेन होमविधिः २६२ \n\nदशाङ्गोपासनं पुरश्चरणम् २६२ \n\nविप्रभोजनहेतु २६३ \n\nपुरश्चरणप्रकारान्तरम् २६३ \n\nएकोनत्रिंशः पटलः ।\n\nकुलयोगेन जपप्रकारः २६५ \n\nनवस्थानानि २६६ \n\nनवलक्षप्रमाणजपविधि० २६६ \n\nसूतकलक्षणम् २६७ \n\nभावार्थकथनम् २६८ \n\nसंप्रदायार्थ० २६९ \n\nनिगर्भार्थः २७२ \n\nकौलिकार्थः २७२ \n\nसर्वरहस्यार्थ० २७५ \n\nमहातत्त्वार्थ० २७६ \n\nत्रिंशः पटलः ।\n\nमन्त्रचैतन्यप्रसङ्गेऽजपानिर्णयः २७७ \n\nपृ० ८) चैतन्यजृम्भणम् २७९ \n\nबोधिनीविद्या २७९ \n\nदीपिनीविद्या २८० \n\nवाग्भवबीजरूपसाधन-तत्फलानि २८० \n\nकामकलारूपभावन-तत्फलानि २८१ \n\nशक्तिकूटसाधन-तत्फलानि २८२ \n\nकामकलात्रैविध्यवर्णनम् २८२ \n\nकामकलाया अन्तर्भावना २८३ \n\nएकत्रिंशः पटलः ।\n\nनित्यहोमविधानम् २८५ \n\nकाम्यहोमे द्रव्यभेदेन फलभेदः २८८ \n\nद्रव्याहुतिमाननिर्देशः २८९ \n\nद्वात्रिंशः पटलः ।\n\nरक्षामुद्राप्रतिष्ठाधारणम् २९१ \n\nनवरत्नमुद्राविधि २९३ \n\nत्रयस्त्रिंशः पटलः ।\n\nचक्रराजप्रतिष्ठा २९५ \n\nप्राणप्रतिष्ठामन्त्रोद्धारः २९७ \n\nपूजाधारकथनम् २९८ \n\nचतुस्त्रिंशः पटलः ।\n\nकुलाचारः २९९ \n\nसाधकेऽल्पाहारप्रशंसा ३०० \n\nधूमागारादौ पूजानिषेध० ३०० \n\nकलौ निराहारव्रतवर्जनम् ३०० \n\nबलिदानादन्यत्र हिंसानिषेधः ३०१ \n\nपशुप्रोक्षणमन्त्रः ३०१ \n\nविधिमनादृत्य हिंसाऽनिष्टफलम् ३०१ \n\nपूजायां निष्ठीवनशब्दादिनिषेध ३०२ \n\nयथाचारं देशधर्म० ३०२ \n\nयतेर्भूपतेर्वा साधकोत्तमत्वम् ३०३ \n\nअवधूतयतिलक्षणम् ३०३ \n\nमहोत्पातादौ कोटिहोमः ३०६ \n\nमद्यपानाद्विकारोत्पादे निरयः ३०६ \n\nपानविकाराः ३०६ \n\nअमृतगुणाः ३०७ \n\nगुणसंपत्ति०-सिद्धिलक्षणम् ३०७ \n\nजायालक्षणम् ३०८ \n\nपरकान्तायाः परकीयत्वापवादः ३०८ \n\nअकामत्वे स्वपरत्वसमानदूषणम् ३०८ \n\nपञ्चत्रिंशः पटलः ।\n\nकाम्यार्चाविधानम् ३०९ \n\nशक्तिपूजनात्कामावाप्तिः ३०९ \n\nप्रकटे फलवैपरीत्यम् ३०९ \n\nशक्तिपूजाप्रशंसा ३१० \n\nशक्तौ जातिशंकानिषेधः ३१० \n\nशक्तियागकर्तुः फलम् ३१० \n\nकुलपूजाक्रमप्रदर्शनम् ३१० \n\nषट्त्रिंशः पटलः ।\n\nस्वशक्त्या परशक्तेरानयनप्रकारः ३१५ \n\nसाधकस्य निजकौलिन्या गुरुद्वारा दीक्षणम् ३१५ \n\nषट्कोणचक्रे प्रतिमालेखनप्रकारः ३१६ \n\nवसन्तसुन्दरीमन्त्रोद्धारः ३१६ \n\nसंविद्योगपूर्व वामत० स्वकुलासादनेन जपः ३१७ \n\nपृ० ९) जपेन दुर्लभस्य परकुलस्यानयनम् ३१७ \n\nहोमप्रस्तावे सुन्दरीमुद्रया देवीसांनिध्यकरणम् ३१८ \n\nहृदये देव्याः पूजा ३१८ \n\nआवाहनादिगन्धान्ताना स्वरूपम् ३१८ \n\nदशधा भावपुष्पाणि ३१९ \n\nधूपादिकोपचारस्वरूपम् ३१९ \n\nदेवीतोषणचिन्तनप्रकार० ३१९ \n\nअमृतपानम् ३१९ \n\nसुन्दर्या ध्यानम् ३१९ \n\nमनसो लये पुण्यपापाभावः ३२० \n\nएवंविधस्य फलकथनम् ३२० \n\nकुण्डहविषोः स्वरूपम् ३२० \n\nपूर्णाहोममन्त्रः होमफलं च ३२० \n\nसप्तत्रिंशः पटलः ।\n\nशक्त्यासङ्गे विरुद्धाशङ्का ३२२ \n\nमूढानां धर्मज्ञानाभावः ३२२ \n\nज्ञानाज्ञानफलम् ३२२ \n\nमन्त्रशुद्धानां द्रव्याणां विद्यासाधने दोषाभावः ३२३ \n\nयथाचारधर्मे भ्रमत्यागः ३२३ \n\nदेवताभावनाभावे दूषणम् ३२३ \n\nविध्यविधिभ्यां फलभेदः ३२३ \n\nशक्त्यादिसाधनैर्विना साध्यवैयर्थ्यम् ३२३ \n\nअद्वैतभावनायां वर्णजातिशुद्धाशुद्धभक्ष्याभक्ष्यादिविकल्पाभाव ३२३ \n\nशक्तौ परविद्यादृष्टिः ३२४ \n\nएकस्याः शक्तेर्बहुधात्वम् ३२४ \n\nअद्वैतविदां शक्तियागे पशुघातादिविधिर्नेतरेषाम् ३२४ \n\nशुद्धवासनस्य सर्वशुद्धि ३२४ \n\nप्रकृतिपुरुषविवेकज्ञानं तेन कर्मलेपाभावश्च ३२४ \n\nभवाब्धितरणं कैलेनैव सुलभम् ३२५ \n\nनानानामभेदै० सर्वे शक्त्युपासकाः ३२५ \n\nतदाराधकानामेव भोगापवर्गौ ३२५ \n\nतत्परितोषात् साधकस्य मुक्तिर्नान्यस्य ३२६ \n\nयोगादिभिस्तदाश्रयणं मुक्त्यर्थम् ३२६ \n\nशक्तेरनुग्रहादेव विधेः स्रष्ट्टत्वम् ३२६ \n\nपशो परशक्तिस्मरणमात्रेऽपि निषेधकारणम् ३२६ \n\nविप्राणां शक्तिभावाश्रयः ३२६ \n\nशक्तिदापितद्रव्याणां ग्रहणविधिः ३२६ \n\nविष्णोः पालनाधिकारहेतुः ३२६ \n\nदेवादीनामपि तद्भावप्राप्तौ भजनम् ३२६ \n\nतद्भावगोपनादिफलम् ३२७ \n\nतद्भावविमुखीकरणाय कल्पितागमाज्ञा ३२७ \n\nवैष्णवदर्शने शक्तिनिन्दाहेतुः ३२७ \n\nशक्ते द्वैरूप्यम् ३२७ \n\nस्थूलरूपेण जगन्मोहनम् ३२७ \n\nमूढानां तत्ताडनाद्यैर्निरय०, तज्ज्ञानां चतुर्वर्गः फलम् ३२८ \n\nधीराणां विप्रियकर्तुः फलम् ३२८ \n\nसूक्ष्मरूपेण सर्वान्त० स्थितिः ३२८ \n\nअमृतेन शक्तितर्पणम् ३२८ \n\nपृ० १०) शक्तेरूर्ध्वयानप्रकारः ३२८ \n\nसहस्रारे परहंसैक्यचिन्तनम् ३२८ \n\nतत्र होमादिविधिः ३२८ \n\nशक्तेः बहिर्यानप्रमाणं तद्भेदहेतुश्च ३२८ \n\nउक्तप्रमाणादूर्ध्ववाहे देहत्याग० ३२९ \n\nवायोर्वहने देहचेष्टा ३२९ \n\nवायोर्निश्चलत्वे मन०स्थैर्य तयोः स्थैर्यफलं च ३२९ \n\nस्वेच्छया देहत्यागेऽपुनरावृत्ति० ३२९ \n\nशक्तेरुपासनफलनिगमनम् ३२९ \n\nअष्टात्रिंशः पटलः ।\n\nभोगमार्गेणैव शक्तिपरितोषात् सुखलाभः ३३० \n\nकेवलयोगवर्त्मना शक्तेरपरितोष० ३३० \n\nशक्तिहीनमीश्वरं दृष्ट्वा ब्रह्मणस्तेन सह क्षीरोदगमनम् ३३० \n\nतत्र ध्यानपरस्य ब्रह्मणो देवीदर्शनम् ३३० \n\nब्रह्मकृता देवीस्तुतिः ३३१ \n\nदेव्याः प्रत्यक्षमाविर्भावः ३३२ \n\nब्रह्मवरप्रार्थना ३३२ \n\nसतीरूपेण शंकरमोहनादि ३३३ \n\nब्रह्मनिदेशेन विष्णुना महादेवाय वीरभावादेश ३३३ \n\nईश्वरकृता देवीस्तुतिः ३३३ \n\nदेव्या शभवे विश्वरूपदर्शनम् ३३४ \n\nदेवी प्रति शंभुप्रार्थना ३३४ \n\nऊनचत्वारिंशः पटलः ।\n\nदेवाकृतो ज्ञानोपदेशः ३३५ \n\nचत्वारिंशः पटलः ।\n\nशिवशक्त्योर्व्यक्तीभावप्रश्नः ३४० \n\nतदुत्तरवचनम् ३४० \n\nशिवशक्त्योरविनाभाव० ३४० \n\nतयोर्जगता सह भेदाभावः ३४० \n\nअविद्यया भेदस्तदभावात् जीवन्मुक्तिः ३४१ \n\nस्वरूपस्य विविधत्वकथनम् ३४१ \n\nशब्दब्रह्मणो वर्णादिरूपेण व्यक्तिः ३४१ \n\nप्रकाशितमन्त्रविद्यायाः अन्तःस्थतायां पूजनम् ३४१ \n\nमन्त्रशरीरस्य गुर्वाद्यैक्येन पूजनम् ३४१ \n\nरत्नादिनिर्मितस्य महोत्सवे पूजातो मनोरथलाभः ३४१ \n\nमहोत्सवविमुखे देवादिविमुखता ३४१ \n\nयन्त्रात्मनो देव्यभेदबुद्ध्या पूजादि ३४१ \n\nयन्त्रस्य पुष्पैरशून्यत्वकरणम् ३४२ \n\nआच्छन्ने प्रदेशे लिङ्गेन सह स्थापनम् ३४२ \n\nमन्त्रजपपूजापरस्य फलम् ३४२ \n\nतुरीयरूपस्य कुलयागविधिना पूजा ३४२ \n\nकौलधर्मस्य दुर्गमत्वम् ३४२ \n\nतुरीयरूपनिरूपणम् ३४३ \n\nतत्पूजयितुर्दर्शनादेः फलम् ३४३ \n\nशिवशक्तिमयविश्वोपदेशः ३४३ \n\nद्वैतज्ञाने भ्रमः कारणम् ३४३ \n\nशिवशक्त्योर्भेदाभावः ३४३ \n\nभोगेनैव मोक्षप्राप्तौ हेतुः ३४३ \n\nयामलामृतैर्विना मांसाद्यैः प्रीत्यभावः ३४४ \n\nपृ० ११) स्त्रीषु देवीभावभजनम् ३४४ \n\nदेवीशरणानां मुक्तत्वम् ३४४ \n\nविष्णुब्रह्मणोः शिशुत्वं सूचयन्त्या देव्या महादेवं प्रति शक्तिभजनविधि० ३४४ \n\nशक्तिरहितस्य कर्मानर्हत्वम् ३४४ \n\nदुष्टशक्त्या विनाशः ३४४ \n\nमोक्षसाधनपूर्व कुलयागपूजाप्रकार तत्फलं च ३४५ \n\nश्रुत्यादिकर्मसु त्यागादिविकल्पेऽपि प्रोक्तकर्मत्यागाद् हीनजातित्वम् ३४५ \n\nविद्याभ्यासप्रसादाद् भोगेन मोक्षः ३४५ \n\nभोगवैराग्ये योगिन्या सह विजनस्थस्य विवेकद्वारा ब्रह्मचिन्तनम् ३४६ \n\nएकचत्वारिंशः पटलः ।\n\nशांभवानुत्तरजिज्ञासाप्रश्न० ३४७ \n\nशांभवतत्त्वकथनम् ३४७ \n\nपराशक्तितत्त्वकथनम् ३४८ \n\nवाच्यवाचकात्मनो विश्वस्यानुत्तरत्वम् ३४८ \n\nबहुविधैर्मन्त्रैः प्राप्यतत्त्ववचनम् ३४८ \n\nशिवस्वरूपनिर्णय ३४९ \n\nसम्यग्दर्शनलक्षणम् ३४९ \n\nसामान्येन सर्वेषामनुत्तरस्थितिः ३४९ \n\nपरैव निर्वाणपदं तदेवानुत्तरं कथं इति प्रश्न ३४९ \n\nपरानुत्तरयोरन्तरनिरूपणपूर्वमनुत्तरतत्त्वकथनम् ३४९ \n\nतन्निर्णयप्रश्नः ३५० \n\nपरानुत्तरयो० परमार्थतो भेदाभाव ३५० \n\nअनुत्तरभेदोल्लासे वर्णक्रमेण मिथुनभावनाफलम् ३५० \n\nवेद्यवस्तुन उत्तरोत्तरगमनम् ३५० \n\nसकोचविकासकारणनिरूपणम् ३५१ \n\nअनुत्तरलक्षणम् ३५१ \n\nमन्त्रस्य तन्मयभावनया विश्वानन्दप्राप्तौ स्वात्मप्रत्यभिज्ञानम ३५१ \n\nप्रकाश एव सर्वस्य तत्त्वमिति परमार्थः ३५२ \n\nतत्र प्रमाणानामनुप्रयोग ३५२ \n\nशुद्धतत्त्वस्य वाचकाध्वक्रमेण विभागकथनम् ३५२ \n\nषट्त्रिंशत्तत्त्वलक्षणानि ३५२ \n\nशक्तिद्वारा कारणान्तर्लीनानां तत्त्वानामुद्वमनम् ३५४ \n\nशक्तीनां संयोगवैचित्र्यात् स्वराणामुत्पादवर्णनम् ३५४ \n\nबीजयोन्यात्मना द्विधा मातृका ३५४ \n\nसव्याप्तिकस्य हृदयबीजस्य निरूपणम् ३५५ \n\nपरसंविदो महामन्त्रस्वभावे विलयः ३५५ \n\nपरसंविदग्नौ जुह्वत फलम् ३५५ \n\nद्विचत्वारिंशः पटलः ।\n\nवाच उत्पादादिप्रश्नोत्तरम् ३५६ \n\nआहारेच्छादेः प्रश्नोत्तरम् ३५६ \n\nपापकर्तृत्वादिविषयप्रश्नप्रत्युक्ती ३५६ \n\nजीववियकविविधप्रश्नाः ३५७ \n\nपृ० १२) जीवस्वरूपलक्षणम् ३५७ \n\nगुणयोगेन जीवकार्याणि ३५७ \n\nजीवस्य त्रिधा स्थानकल्पना ३५७ \n\nदेहे जीवस्य स्थितिप्रकार० ३५८ \n\nबन्धमोचनक्रमः ३५८ \n\nजीवस्य विषयभोगादिव्यवस्था ३५८ \n\nआकाशाश्रयस्य जीवस्य निष्कल स्वात्मविषयत्वे ब्रह्मचिन्तनम् ३५८ \n\nनाभिस्थित्या जीवस्याखिलदेह व्यापकत्वम् ३५८ \n\nप्राणादिसंयोगेन जीवस्य परिभ्रमणम् ३५८ \n\nनिष्कलब्रह्मजिज्ञासाप्रश्नः ३५९ \n\nसनत्कुमाराय प्रोक्ताया ब्रह्मविद्याया अन्वारम्भः ३५९ \n\nश्रद्धाभक्तिध्यानयोगाद्युपायपूर्व त्यागमात्रेणैव मोक्षलाभः ३५९ \n\nप्रत्याहाराद्यङ्गैर्ध्यानक्रमवर्णनम् ३६० \n\nसार्वात्म्येन परिशीलनाद् बन्धनिर्मुक्ति ३६० \n\nमलदाहे उपायोपदेशः ३६१ \n\nआत्मनो मायामोहिततया पुरत्रयक्रीडनम् ३६१ \n\nतुरीयात्मन्याधारे विश्वस्य लयोदयौ ३६१ \n\nमहावाक्योपदेशनम् ३६१ \n\nबन्धमोचनज्ञानम् ३६१ \n\nअपरोक्षानुभवप्रकारः ३६२ \n\nअपरोक्षानुभवफलकीर्तनम् ३६२ \n\nएतत्तन्त्राध्ययनफलम् ३६३ \n\nइति गन्धर्वतन्त्रानुक्रमणिका ।।\n\nगन्धर्वतन्त्रशुद्धिपत्रम् ।\n\nपृष्ठे पंक्तौ अशुद्धम् शुद्धम् \n\n२० ४ समुधृत्य समुद्धृत्य \n\n३१ ६ सर्वोन्मदन सर्वोन्मादन \n\n३७ १७ विध्नो विघ्नो \n\n५१ १६ चाड्कुश चाङ्कुश \n\n५५ १६ पुष्पं शब्दं \n\n७७ ५ वृद्धभैरवः वृद्धभैरव \n\n९२ ६ समस्तजनीं समस्तजननी \n\n१०० १० दीवी देवीं \n\n१०२ ११ सृणि सृणिं \n\n१०३ १ प्रसक्ता प्रसक्तां \n\n१११ १० शष्ठीश षष्ठीश \n\n१२२ ३ प्रकृतिर्हि प्रकृतेर्हि \n\n१३२ ५ ध्यत्वा ध्यात्वा \n\n१३७ २१ वौषट् वषट् \n\n१४७ १२ तिष्ठस्व तिष्ठ त्वं \n\n१४८ २१ प्रदायक प्रदायकः \n\n१५३ १७ कदम्भकौ कदम्बकौ \n\n१६२ २१ चूणैर्ग चूर्णैर्ग \n\n१६६ २१ तदष्टाडमिति तदष्टाङ्गमिति \n\n१६८ १८ दणिमादिका दणिमादिकाः \n\n१७८ ११ शिवा सदा \n\n१७८ ११ सदाशिवः सदा शिवः \n\n१८६ १० तुम्बरुः तुम्वुरु \n\n१८७ २० शुद्धा शुद्धो \n\n१९१ ३ पुत्रान्तान्ते पुत्रान्ते \n\n२०० १८ मुद्धयी मुद्गरी \n\n२१८ ११ दभ्यन्तरे अब्दान्तरे \n\n२२८ ८ कृष्णयाथ कृष्णायाथ \n\n२३६ ९ जानान्ति जानन्ति \n\n२३६ १३ चिन्तारापयणः चिन्तापरायणः \n\n२४८ १४ पश्चिमोत्तम पश्चिमोत्तर \n\n२५० १५ प्राकट्यात् प्राकट्यात् \n\n२७३ १८ द्वादाशभिः द्वादशभिः \n\n२७४ १ षद्भि० षड्भि० \n\n२७४१ अमिजायत अभिजायते \n\n२८३ ४ दव्यास्तु देव्यास्तु \n\n२८६ १५ च विस्तरेत् परिस्तीर्य \n\n२९३ ३ समोहिनी संमोहिनी \n\n२९३ ३ स्रुवण स्रुवेण \n\n३०९ १६ लज्जा लज्जां \n\n३१० ११ मदिराया मदिरायां \n\n३१७ १० दीपान्तर द्वीपान्तर \n\n३२६ १० पशुरुआदर पशुरुदार \n\n३४० ४ जैदर्भे जेदर्भै० \n\n३४५ १९ हीनजातिषु हीनजातिषु \n\n३५७२ शक्तमाकाश शाक्तमाकाशं \n\nइति गन्धर्वतन्त्रशुद्धिपत्रम् ।।\n\nपृ० १) अथ \n\nगन्धर्वतन्त्रम् ।\n\nशिवप्रोक्तम् ।\n\nप्रथमः पटलः ।\n\nओं नमः परदेवतायै ।\n\nयं वदन्त्यमलात्मानः पुरुषं प्रकृतेः परम् ।\n\nचिद्रूपं परमानन्दं वन्दे देवं विना[तं विघ्नना क पाठ ।]यकम् ।।१ ।।\n\nभर्तारं गुणवृद्धिशून्यमचलं गत्वाभिसारक्रमांद् \n\nदीव्यन्ती कुलवर्त्मनैव गुणवत्यानन्दमातन्वती ।\n\nशेते सुप्तभुजङ्गपोतकुटिला या मेरुमूलं गता \n\nसूते(यन्त्र?पुत्र)शतानि तानि मुरजिन्मुख्यानि पायादसौ ।।२ ।।\n\nविश्वामित्र इति ख्यातो नृपः परमधार्मिकः ।\n\nसिद्धिं दृष्ट्वा वसिष्ठस्य तपस्तेपे सुदुश्चरम् ।।३ ।।\n\nअप्राप्य तपसः सिद्धिमुदीचीं दिशमाविशत् ।\n\nगङ्गाद्वारसमासीनं मुनिं योगपरायणम् ।।४ ।।\n\nदत्तात्रेयं महाभागमभिवाद्य कृताञ्जलिः ।\n\nउवाचेदं वचस्तस्मै विनयानतकन्धरः ।।५ ।।\n\nविश्वामित्र उवाच \n\nनाद्रा(क्ष्यं?क्षं) सम्यगिष्ट्वापि क्रतुभिर्बहुदक्षिणैः ।\n\nसत्पात्रे सर्वदानानि कृत्वापि मुनिसत्तम ।।६ ।।\n\nपृ० २) महाविद्यां प्रजप्याथ पुरस्क्रियापुरःसराम् ।\n\nभवाब्धेस्तरणोपायं तपस्तप्त्वा सुदुश्चरम् ।।७ ।।\n\nसर्वागमैकतत्त्वज्ञ ब्रह्मनिष्ठ तपोधन ।\n\nकिं करिष्याम्यहं देव कुत्र यास्यामि तद्वद ।।८ ।।\n\nदत्तात्रेय उवाच \n\nमा विषीद नृपश्रेष्ठ सर्वथा त्वं स्थिरो भव ।\n\nयच्छ्रुत्वा(दि?धि) गतं पूर्वमस्माभिर्नन्दिकेश्वरात् ।९ ।।\n\nतदशेषं प्रवक्ष्यामि गुह्याद् गुह्यतरं परम् ।\n\nसारमुद्धृत्य भगवान् यामलादपि सर्वतः ।।१० ।।\n\nतन्त्रं द्वादशसाहस्र्यं भोगमोक्षैकसाधनम् ।\n\nपार्वत्यै कथयामास तन्त्रं गन्धर्वसंज्ञकम् ।।११ ।।\n\nगीयते सर्वतन्त्राणामखिलाद्यो यतस्त्विह ।\n\nतेनायं नृपशार्दूल तन्त्रो गन्धर्व उच्यते ।।१२ ।।\n\nनन्दिकेश्वर उवाच \n\nकैलासशिखरारूढं देवदेवं जगद्गुरुम् ।\n\nपञ्चवक्त्रं महाकायं जटाजूटविभूषितम् ।।१३ ।।\n\nचारुचन्द्रकलायुक्तं मूर्ध्नि व्यालौघभूषितम् ।\n\nबाहुभिर्दशभिर्युक्तं व्याघ्रचर्मधरं शुभम् ।।१४ ।।\n\nकालकूटधरं कण्ठे नागहारोपशोभितम् ।\n\nविभूतिभूषणं देवं प्रतिवक्त्रं त्रिभिस्त्रिभिः ।।१५ ।।\n\nनेत्रैस्तु पञ्चदशभिर्युक्तं स्फटिकसंनिभम् ।\n\nशक्तित्रिशूलखट्वाङ्गवरदाभयकानपि ।१६ ।।\n\nपृ० ३) अक्षसूत्रं बीजपूरं भुजङ्गं डमरुं धनुः ।\n\nदक्षिणैर्दधतं हस्तैर्वामैः [र्वामभिर्हस्तैर्वृत क पाठ ।] कोटीरभूषणम् ।।१७ ।।\n\nवृषभोपरिसंस्थं तु गजकृत्तिपरिच्छदम् ।\n\nसर्वात्मनाविष्टचित्तं गिरिजामुखपङ्कजे ।।१८ ।।\n\nप्रणम्य परया भक्त्या कृताञ्जलिपुटा सती ।\n\nउवाच पार्वती देवी ईश्वरं परमेश्वरम् ।।१९ ।।\n\nपार्वत्युवाच \n\nदेवदेव जगन्नाथ भक्तानामार्तिनाशन ।\n\nप्रसन्नो यदि मां देव ब्रह्म किं वा तदुच्यते ।।२० ।।\n\nयोगं किंवा शरीरं च ब्रूहि मे परमेश्वर ।\n\nस्मितपूर्वं महादेवः पूर्णानन्दमयो विभुः ।।२१ ।।\n\nवामदेवाख्यवक्त्रेण [मन्त्रेण ख पाठः ।] प्रत्युवाच प्रियां विभुः [प्रभु क पाठ ।] ।\n\nईश्वर उवाच \n\nयल्लाभान्नापरो लाभो यत्सुखान्नापरं सुखम् ।।२२ ।।\n\nयज्ज्ञानान्नापरं ज्ञानं तद् ब्रह्मेत्यवधारय ।\n\nयद् दृश्यान्नापरं दृश्यं यद् दृष्ट्वा न पुनर्भवः ।।२३ ।।\n\nतिर्यगूर्ध्वमधः पूर्णं सच्चिदानन्दमव्ययम् ।\n\nअनन्तमेकं नित्यं [न्त नित्यमेक क पाठ ।] यत् तद् ब्रह्मेत्यवधारय ।।२४ ।।\n\nपार्वत्युवाच \n\nकर्मपाशसमाबद्धो भोगी भोगपरायणः ।\n\nकथं मुक्तो भवेद्देवं भोगेनैव महेश्वर ।।२५ ।।\n\nतत् सर्वं कथयेशान यद्यहं तव वल्लभा ।\n\nपृ० ४) ईश्वर उवाच \n\nशृणु देवि प्रवक्ष्यामि यद् गुह्यं परमाद्भुतम् ।।२६ ।।\n\nन वक्तव्यं त्वया किंचिज्जनेषु कथितं मया ।\n\nअपृथक्त्वशरीरत्वाद् वक्ष्यामि तव सुव्रते ।।२७ ।।\n\nयदुक्तं ते मया तन्त्रं त्रिविधं त्रिगुणात्मकम् ।\n\nतामसं कुत्र संप्रोक्तं राजसं चापि कुत्रचित् ।।२८ ।।\n\nसात्त्विकं तत्र कुत्रापि धीमांस्तस्मात् तदुद्धरेत् ।\n\nतामसं नरकायैव स्वर्गाय राजसं प्रिये ।।२९ ।।\n\nसात्त्विकं मोक्षदं प्राहुस्तुरीयं निष्फलं शिवे ।\n\nशास्त्राणि चैव गिरिजे तामसानि निबोध मे ।।३० ।।\n\nतामसानि पुराणानि तन्त्राणि तानि च प्रिये ।\n\nस्वर्गमोक्षविहीनानि तानि यत्नाद्विवर्जयेत् ।।३१ ।।\n\nइ(य?म) मर्थं पुरा देवि पृष्टवान् देवकीसुतः ।\n\nमां प्रसाद्य तपस्तप्त्वा भोगेन मुक्तिसाधनम् ।।३२ ।।\n\nतस्मै वापि मया प्रोक्तं संदेहोच्छेदकारकम् ।\n\nततस्तेनापि संप्रोक्तं ब्रह्मणे हंसरूपिणे ।।३३ ।।\n\nनन्दिकेश्वर एतद्वै मयोक्तं पुनरेव हि ।\n\nसोऽपि चाभूत्स्वयं कर्ता मम तुल्यो महामतिः ।।३४ ।। \n\nपुष्पदन्ते ततः प्रोक्तं तन्त्रमेतद्वरानने ।\n\nगन्धर्वेभ्यो ददौ तेन रहस्यं परमाद्भुतम् ।।३५ ।।\n\nब्रह्मणा च तथा प्राप्तं तस्मात् ते मुनयः प्रिये ।\n\nपुरन्दरेणाङ्गिरसाद् भार्गवाद्दैत्यराट् प्रभुः ।।३६ ।।\n\nपृ० ५) पुलस्तेरपि पौलस्त्याः क्रमादेवं महीतले ।\n\nनमुच्याद्या महादैत्याः पुरा स्वायंभुवान्तरे ।।३७ ।।\n\nमहाबलपरीवारा महावीर्या महौजसः ।\n\nसर्वधर्मरताः शुद्धाः सर्वपापविवर्जिताः ।।३८ ।।\n\nत्रयीधर्मरताः सर्वे भग्ना इन्द्रपुरोगमाः ।\n\nतदाकर्ण्य महेशानि ब्रह्मा लोकपितामहः ।।३९ ।।\n\nमदन्तिकं समासाद्य स्तुतिभिर्मां प्रसाद्य च ।\n\nउवाचेदं वचश्चापि श्लक्ष्णं मधुरया गिरा ।।४० ।।\n\nब्रह्मोवाच \n\nसर्वज्ञ सर्वलोकेश सर्वदुःखनिसूदन ।\n\nभोगमोक्षप्रदे तन्त्रे त्वया प्रकाशिते प्रभो ।।४१ ।।\n\nतदवाप्य महादेव नरराक्षसदानवाः ।\n\nसिद्धिप्रदा भवेयुस्ते प्रभुनाम कथं चरेत् ।।४२ ।।\n\nसर्वे ब्रह्मात्मना देव यदि यास्यन्ति विद्यया ।\n\nकैव सृष्टिः किमत्रापि [न्नास्ति क पाठ ।] कार्ययं स्याद् वद शंकर ।।४३ ।।\n\nइति विज्ञाप्य मां ब्रह्मा ययौ ब्रह्मसदः [द क पाठ ।] प्रति ।\n\nततोऽहं परमेशानि गत्वा मन्दरपर्वतम् ।।४४ ।।\n\nतान् विप्रानथ संस्मृत्य मन्त्रयित्वा च तैः सह ।\n\nनन्दिकेश्वरमाहूय द्वारि संस्थाप्य सत्वरम् ।।४५ ।।\n\nरक्षितव्यस्त्वया भद्र वि(क्ष?घ्न) श्चेह समागतः ।\n\nइत्यादिश्य प्रविष्टोऽहं निर्जनं परमं महत् ।।४६ ।।\n\nमोहनार्थं परं तेषां दैत्यादीनां विशेषतः ।\n\nपृ० ६) शास्त्राणि विविधान्यत्र संप्रोक्तानि द्विजैः सह ।।४७ ।।\n\nयेषां श्रवणमात्रेण पातित्यं ज्ञानिनामपि ।\n\nयच्चिन्तनान्महादेवि गोतमो मुनिपुंगवः ।।४८ ।।\n\nअक्षपाद इति ख्यातः प्रमत्तो मां विगर्हयन् ।\n\nअनुभूय तदास्वादं मामेव शरणं ययौ ।।४९ ।।\n\nतत् कृपालुरहं देवि स्वयमादिष्टवानिदम् ।\n\nवैष्णवं तन्त्रमाचक्ष्व वि(ष्णुय?ष्णूयं)स्तु सदा मुने ।।५० ।।\n\nप्रसन्नको यदा विष्णुस्ततः सिद्धिमवाप्स्यसि ।\n\nयदुक्तं ते मया तन्त्रं कृष्णस्य परमात्मनः ।।५१ ।।\n\nअधीत्य नारदात् सर्वं सिद्धिमाप मुनिस्तदा ।\n\nप्रथमं हि मयैवोक्तं [मया प्रोक्त ख पाठ ।] शैवं पाशुपतादिकम् ।।५२ ।।\n\nमच्छक्त्यावेशितै[वै शतै क पाठ ।]र्विप्रैः संप्रोक्तानि ततः परम् ।\n\nकणादेन च संप्रोक्तं शास्त्रं वैशेषिकं महत् ।।५३ ।।\n\nगोतमेन तथा न्यायं सांख्यं तु कपिलेन तु ।\n\nधिष[धीष क पाठ ।]णेन तथा प्रोक्तं चार्वाकमतिगर्हितम् ।।५४ ।।\n\nदैत्यानां नाशनार्थाय विष्णुना बुद्धरूपिणा ।\n\nबौद्धशास्त्र[स्त्र तथा ख पाठ ।]मसत् प्रोक्तं नग्ननीलपटादिकम् ।।५५ ।।\n\nआपा[आपत्य ख पाठ ।](त्यं?र्थ्य) श्रुतिवाक्यानां दर्शयंल्लोकगर्हितम् ।\n\nकर्मस्वरूपत्याज्य[तादात्म्य ख पाठ ।]त्वमत्र वै प्रतिपाद्यते ।।५६ ।।\n\nसर्वकर्मपरिभ्रष्टा[ष्ट क्ल्मष ख पाठ ।]द् (वैकर्म सं?विकर्मासत्) तदुच्यते ।\n\nपृ० ७) गौतमप्रोक्तशास्त्रार्थनिरताः सर्व एव हि ।।५७ ।।\n\nसार्गालीं योनिमापन्नाः सं(धि?दि)ग्धाः सर्वकर्मसु ।\n\nसर्वस्य जगतोऽप्यत्र मोहनार्थं पुरा शिवे ।।५८ ।।\n\nवेदार्थवन्महाशास्त्रं मायावादमवैदिकम् ।\n\nमयैव कथितं देवि जगतां नाशकारणात् ।।५९ ।।\n\nद्विजन्मना जैमिनिना पूर्वं [सर्ववेद ख पाठ ।] वेदमपार्थतः ।\n\nनिरीश्वरेण वादेन कृतं शास्त्रं महत्तरम् ।।६० ।।\n\nतत्रैवाहं महामन्त्रान् संदूष्य दोषविस्तरैः ।\n\nकृत(वान्त?वांस्त)न्त्रविस्तारं ससंदेहपदान्वितम् ।।६१ ।।\n\nअथ देवाश्च देव्यश्च दूषिते मन्त्रविग्रहे ।\n\nअभवन् दूषिताः सर्वे हीनवीर्ययपराक्रमाः ।।६२ ।।\n\nनिर्बलास्त्वङ्गहीनाश्च अथ सर्वे दिवौकसः ।\n\nविष्णुलोकं समासाद्य व्यसनं तन्न्यवेदयन् ।।६३ ।।\n\nविदित्वा व्यसनं विष्णुस्तत्तत् तेषां दिवौकसाम् ।\n\nवैनतेयं समारुह्य नन्दिकेश्वरसंनिधौ ।।६४ ।।\n\nआगतो वारितस्तेन मद्दर्शनसमुत्सुकः ।\n\nतत्र स्थित्वा महेशानि भगवाञ्जगदीश्वरः ।।६५ ।।\n\nवर्धयितुं [वर्द्ध क पाठ ।] शरीरं च वैनतेयं समादिशत् ।\n\nप्रवृद्धस्य खगेन्द्रस्य स्थित्वा तस्योत्तमाङ्गके ।।६६ ।।\n\nस दृष्ट्वा समुपाविष्टमिदमाह स्मिताननः ।\n\nश्रीभगवानुवाच \n\nअकालं प्रलयः [य क पाठ ।] कस्मात् क्रियते भवताधुना ।।६७ ।।\n\nपृ० ८) न युज्यते महादेव कर्तुमेवं[व ख पाठ ।] न सांप्रतम् ।\n\nईश्वर उवाच \n\nदूषिता ब्रह्मणो मन्त्राः सौराश्चाग्निसमुद्भवाः ।।६८ ।।\n\nतथा वै दूषिता यौन्याः श्रियश्चापीह केचन ।\n\nसरस्वत्या महामन्त्रा वैष्णवा अपि केचन ।।६९ ।।\n\nवैनायका महामन्त्राः प्रायेण दूषिता मया ।\n\nशक्तितन्त्रेषु ये केचित् ससंदेहपदान्विताः ।।७० ।।\n\nश्रीभगवानुवाच \n\nजगद्वन्द्य कलाधीश सर्वभूतोपकारक ।\n\nनिवर्त्तस्व महादेव मद्वाक्यशासनादिभिः ।।७१ ।।\n\nईश्वर उवाच \n\nविरतोऽहं तदा तस्य विष्णोरमिततेजसः ।\n\nवचनात् परमेशस्य शंखचक्रगदाभृतः ।।७२ ।।\n\nतान्यधीत्यैव ते सर्वे मोहिता विष्णुमायया ।\n\nभविष्यन्ति च संदिग्धा वालि[वाली ख पाठ]शत्वादनास्थया ।।७३ ।।\n\nविवदिष्यन्ति संमूढा हेतुवादपरायणाः ।\n\nहे(ति?तु)साध्येतिवाक्याच्च भविष्यन्ति पराङ्मुखाः ।।७४ ।।\n\nइति श्रीगन्धर्वतंत्रे पार्वतीश्वरसंवादे तन्त्रप्रस्तावनानिरूपणं नाम प्रथमः पटलः ।।१ ।।\n\nपृ० ९) द्वितीयः पटलः ।\n\nपार्वत्युवाच \n\nशक्तितन्त्रं महादेव संदेहरहितं कुरु ।\n\nतथा कथय देवेश भोगेन मुक्तिसाधनम् ।।१ ।।\n\nईश्वर उवाच \n\nनिःसंदेहं महातन्त्रं श्रूयतां खलु सांप्रतम् ।\n\nगोपितव्यं पशोरग्रे पूर्णचन्द्रनिभानने ।।२ ।।\n\nपरात्मजीवयोरैक्यं मयात्र प्रतिपाद्यते ।\n\nब्रह्मणोऽपि परं रूपं निर्गुणं वक्ष्यते मया ।।३ ।।\n\nश्रूयतां विमले भद्रे आत्मानमात्मना पुनः ।\n\nप्रणमामि महादेवीं तुरीयां ब्रह्मरूपिणीम् ।।४ ।।\n\nयस्या स्मरणमात्रेण भवाब्धौ न निमज्जते ।\n\nअस्या[तस्या क पाठ ।]श्चाराधनं कृत्वा नान्य[नान्यदा ख पाठ ।]स्याराधनं चरेत् ।।५ ।।\n\nअन्यस्य स्मरणाद् दुःखं [देवि ख पाठ ।] योगिनीशापमालभेत् ।\n\nअपमृत्युर्भवेत् तस्य मृते च नरकं व्रजेत् ।।६ ।।\n\nएनामुपास्य देवेशि किं न सिध्यति भूतले ।\n\nसकृदेनामुपास्यैव न मातुः स्तनपो भवेत् ।।७ ।।\n\nतस्माद् देवि शुभे भद्रे तुरीयां समुपाश्रयेत् ।\n\nआदौ कामेश्वरी ज्ञेया द्वितीया भगमालिनी ।।८ ।।\n\nपृ० १०) वज्रेश्वरी तृतीया च तुर्या त्रिपुरसुन्दरी ।\n\nत्रयाणा[एषणा क पाठ ।]मपि देवानां प्रचोदिका [दिता ख पाठ ।] त्रिपादिका ।।९ ।।\n\nत्रिपुरेति समाख्याता कामदा सा [साहि क पाठ ।] कामेश्वरी ।\n\nत्रीन् यस्मात् पुरतो दद्याद् दुर्गा सा परमेश्वरी ।।१० ।।\n\nत्रिपुरेति समाख्याता सौन्दर्ययातिशयात् तथा ।\n\nमयापि चिन्त्यते सा तु तत्प्रसादादहं प्रभुः ।।११ ।।\n\nजगतामीश्वरत्वं च लब्धं तदनुकम्पया ।\n\nब्रह्मत्वं ब्रह्मणा प्राप्तं विष्णुत्वं विष्णुना तथा ।।१२ ।।\n\nसुरासुरमुनीन्द्राणां महत्त्वं तत्प्रसादतः ।\n\nतेनेयं महती विद्या दुर्लभा भुवनत्रये ।।१३ ।।\n\nदेव्युवाच \n\nभगवन् सर्वमन्त्राश्च भवता मे प्रकाशिताः ।\n\nमहात्रिपुरसुन्दर्यया मन्त्रा ये पूर्वसूचिताः ।।१४ ।।\n\nतांस्तानेवाधुना नाथ संदेहरहितान् [ता क पाठ ।] कुरु ।\n\nईश्वर उवाच \n\nसर्वकार्येषु सर्वत्र तान्त्रिके वैदिके तथा ।।१५ ।।\n\nअविश्वासो महान् दोषो यत्नतस्तं विवर्जयेत् ।\n\nसंसिद्धेः कारणं देवि विश्वासः समुदाहृतः ।।१६ ।।\n\nविदित्वा रक्षणं यत्तु सगुणं वीर्ययवर्धनम् [वर्द्ध क पाठ ।] ।\n\nरत्नेषु कीलकं यद्वद् ग्रन्थिर्मलयसंभवे ।।१७ ।।\n\nआस्तिकोऽथ शुचिर्दान्तो [र्दक्षो ख पाठ ।] द्वैतहीनो जितेन्द्रियः ।\n\nपृ० ११) ब्रह्मिष्ठो ब्रह्मवादी च ब्रह्मी ब्रह्मपरायणः ।।१८ ।।\n\nसर्वहिंसाविनिर्मुक्तः सर्वप्राणिहिते रतः [ता क पाठ ।] ।\n\nसोऽस्मिञ् शास्त्रेऽधिकारी स्यात् तदन्यो भ्रमसाधकः [तदन्यत्र न साधक ख पाठ ।] ।।१९ ।।\n\nनास्तिकाय कुशीलाय दाम्भिकाय कदाचन ।\n\nन वक्तव्यं पशोरग्रे कुटिले चुम्बके तथा ।।२० ।।\n\nशृणु देवि महद् गुह्यं मन्त्रोद्धारं वरानने ।\n\nआदौ पञ्चदशी विद्या कथ्यते वीरवन्दिते ।।२१ ।।\n\n[काम क योनि ए तुर्ययस्वर ई पुरन्दर ल भुवनेशी ह्रीं इति वाग्भवकूटम् ।] कामदेवस्ततो योनिस्तुर्यय[स्तू क पाठ ।]स्वरपुरन्दरौ । \n\nभुवनेशी ततः पश्चात् पञ्च (रञ्ज[वक्त्र ख पाठ ।]?वर्ण) विभूषितः ।।२२ ।।\n\nअयं स वाग्भवो देवि वागीशत्वप्रदायकः ।\n\nएतज्जप्त्वा महाबीजं किं न सिध्यति भूतले ।।२३ ।।\n\nबालकस्य तु जिह्वायां त्रिदिनाभ्यन्तरे न्यसेत् ।\n\nमधुना श्वेतदूर्वाभिः सुवर्णस्य शलाकया ।।२४ ।।\n\nइदं वाग्भवकूटं तु लिखेद्वै जननान्तरे ।\n\nस एव पण्डितो भूयान्न [भूत्वा ख पाठः ।] तु मूर्खो भवेद् ध्रुवम् ।।२५ ।।\n\nएत[इद ख पाठ ।]द्वाग्भवकूटं तु वालिशस्यापि मूर्धनि ।\n\nहस्तं दत्त्वा पठेत् सिद्धमष्टोतरशतं प्रिये ।।२६ ।।\n\nसोऽपि श्लोकान्महेशानि करोत्येव न संशयः ।\n\nसतर्कपदवाक्यार्थशब्दालंकारसारवित् ।।२७ ।।\n\nजिह्वायां न्यसनाद् देवि मूकोऽपि सुकविर्भवेत् ।\n\nपृ० १२) बहुनात्र किमुक्तेन जल्पितेनापि सुन्दरि ।।२८ ।।\n\nवागीशं स्पर्धते[र्द्ध क पाठ ।] वाकैः सर्वज्ञो भुवि जायते ।\n\nमूको भवति वागीशो वाचस्पतिरिवापरः ।।२९ ।।\n\n[शिव ह चन्द्र स काम क व्योम ह पुरन्दर ल लज्जा ह्री इति कामराजकूटम् ।] शिवचन्द्रौ समुद्भृत्य कामव्योमपुरन्दरान् ।\n\nउद्धरेत् परमेशानि लज्जाबीजं ततः प्रिये ।।३० ।।\n\nकामराजमिदं भद्रे ष[यद्व क पाठ ।]ड्वर्ण सर्वशोभितम् ।\n\n[चन्द्र स काम क इन्द्र ल महामाया ह्री इति शक्तिकूटम् ।] चन्द्रः कामस्तथेन्द्रश्च महामाया ततः परम् ।।३१ ।।\n\nशक्तिबीजं वरारोहे वेदाक्षरसमन्वितम् ।\n\nत्रिकूटेयं महाविद्या महात्रिपुरसुन्दरी ।।३२ ।।\n\nसर्वतीर्थम(ये?यी) देवी सर्वदेवस्वरूपिणी ।\n\nसर्वशास्त्रमयी शुद्धा सर्वदोषविवर्जिता ।।३३ ।।\n\nचतुर्वेदमयी साक्षात् सर्वसौभाग्यदायिनी ।\n\nकामराजाख्यविद्येयं भोगमोक्षफलप्रदा ।।३४ ।।\n\nअनया सदृशी विद्या त्रिषु लोकेषु दुर्लभा ।\n\nएतस्या एव विद्यायाः शक्तिं तुर्यं च पार्वति ।।३५ ।।\n\n[उक्ताया एव विद्याया वाग्भवादौ शक्तितुर्ये एई विहाय शिव ह इन्दुः स इत्येतत् द्वयमादौ नियोज्य लोपामुद्रोपासिता विद्या भवति ।] हित्वा मुखे शिवेन्दुभ्यां लोपामुद्रा प्रकाशिता ।\n\n[मार क योनि ए काम क शक्र ल ईश्वरो ह्री इति वाग्भवकूटस्थाने विन्यस्य पूर्ववत्कामराजशक्तियोगात् शांभवी विद्या ।] मारबीजं ततो योनिः कामः (शु?श)क्रं तथेश्वरी ।।३६ ।।\n\nपृ० १३) पूर्ववत् कामराजं च शक्तिकूटं तथैव च ।\n\nसवीर्यया सिद्धिदा विद्या त्रैलोक्यवशकारिणी ।।३७ ।।\n\nतव स्नेहान्महेशानि मयेयं तु प्रकाशिता ।\n\nएतच्छांभवमुद्दिष्टं शृणु शाक्तमतः परम् [र क पाठ ।] ।।३८ ।।\n\n[शक्ति स महेश ह काम क् इन्द्र ल महामाया ह्रीं इति प्रागुक्तविद्याया वाग्भवे नियोज्य शाक्ती विद्या सपद्यते ।] शक्तिर्महेशः कामश्च इन्द्रबीजमतः परम् ।\n\nमहामाया ततः पश्चात् पूर्ववदपरं ततः ।।३९ ।।\n\nविद्यात्रयमिदं भद्रे दुर्लभं भुवनत्रये ।\n\nदेव्युवाच \n\nषोडशार्णां महाविद्यां त्रैलोक्यवशदायिनीम् ।।४० ।।\n\nअधुना कथयेशान यद्यहं तव वल्लभा ।\n\nईश्वर उवाच \n\nशृणु देवि महाविद्यां षोडशाक्षररूपिणीम् ।।४१ ।।\n\nएतस्या एव विद्याया यदाद्ये भुवनेश्वरी ।\n\nतदेयं परमेशानि षोडशाक्षररूपिणी ।।४२ ।।\n\nमायास्थाने (वा?र) माबीजं दत्त्वान्या [भुवनेश्वरी ह्री तदादियुता पूर्वोक्ता विद्या षोडशार्णा ।अथवादौ रमाबीजोपेता तथा भवति ।] षोडशी भवेत् ।\n\nवरदा सिद्धिदा विद्या [द्यात् क पाठ ।] कुबेरास्पददायिनी ।।४३ ।।\n\nचिन्तामणिरियं विद्या त्रैलोक्ये चापि दुर्लभा ।\n\nवेदादिमण्डिता चान्या विद्या मोक्षप्रदायिनी ।।४४ ।।\n\nतथैव हि महा[माया ख पाठ ।]बीजं रमाबीजं तथैव च ।\n\nपृ० १४) पञ्चदशाक्षरीविद्यां तथैव च समुद्धरेत् ।।४५ ।।\n\nसेयं [समनन्तरोक्ता पञ्चदशाक्षरी मायारमाभ्या ह्री श्रीं इत्याभ्यासाद्ययोजिता सप्तदशाक्षरी विद्या भवति ।] सप्तदशी विद्या साक्षात् जाग्रत्स्वरूपिणी ।\n\nदेव्युवाच \n\nततः कथय देवेश राजराजेश्वरीं पराम् ।।४६ ।।\n\nषोडशार्णां महाविद्यां त्रैलोक्यवशदायिनीम् ।\n\nजननीं सर्वमन्त्राणां परब्रह्मस्वरूपिणीम् ।।४७ ।।\n\nईश्वर उवाच \n\nराजराजेश्वरीं विद्यां तथास्याः कवचं प्रिये ।\n\nयो जानाति महीपृष्ठे स देवो नतु मानुषः ।।४८ ।।\n\nराजराजेश्वरी विद्या कथ्यते शृणु पार्वति ।\n\nरमाबीजं समुद्धृत्य मायाबीजं नियोजयेत् ।।४९ ।।\n\nकामबीजं समालिख्य वाग्बीजं तदनन्तरम् ।\n\nचतुर्दशस्वरोपेतं चन्द्रं बिन्दुयुगान्वितम् ।।५० ।।\n\nप्रणवं भवुनेशानीं रमां चैव महेश्वरि ।\n\nपञ्चदशाक्षरीं पश्चादुद्धरेत् परमेश्वरि ।।५१ ।।\n\nव्युत्क्रमात् परमेशानि पूर्वोक्तबीजपञ्चकम् ।\n\nआलिख्य संपुटीकुर्ययाद् विद्येयं द्व्यष्टकूटका [रमा श्री माया ह्री कामबीज क्ली वाग्बीज ऐ चतुर्दशस्वरोपेत सविसर्गश्चन्द्रसौः प्रणव ओकार भुवनेशानी ह्रीं रमा श्री तत पञ्चदशाक्षरी व्युत्क्रमै बीजपञ्चकैश्च सपुटिता षोडशकूटा तुरीया विद्या भवति ।] ।।५२ ।।\n\nतुरीयेयं महाविद्या केवलात्मस्वरूपिणी ।\n\nषोडशार्णा महाविद्या श्रीविद्या कथिता परा ।।५३ ।।\n\nपृ० १५) वक्त्रकोटिसहस्रैस्तु जिह्वाकोटिशतैरपि ।\n\nवर्णितुं नैव शक्येयं श्रीविद्या षोडशाक्षरी [शक्येऽह श्रीविद्या षोडशाक्षरीम् ख पाठः ।] ।।५४ ।।\n\nषोडशार्णा महाविद्या सर्वतन्त्रेषु गोपिता ।\n\nतव स्नेहान्महेशानि गन्धर्वे वै प्रकाशिता ।।५५ ।।\n\nइति श्रीगन्धर्वतन्त्रे पार्वतीश्वरसंवादे विद्याभेदोद्धारनिरूपणं नाम द्वितीयः पटलः ।।२ ।।\n\nपृ० १६) तृतीयः पटलः ।\n\nदेव्युवाच \n\nदेवदेव जगन्नाथ भक्तानामार्तिनाशन ।\n\nपञ्चपञ्चाक्षरीं विद्यां पञ्चमीं सर्वकामदाम् ।।१ ।।\n\nअधुना कथयेशान समग्रां पापनाशिनीम् ।\n\nईश्वर उवाच \n\nदुर्लभा पञ्चमी विद्या पञ्चकूटात्मिका शुभा ।।२ ।।\n\nभुक्तिमुक्तिप्रदा शुद्धा सुखदा दुःखनाशिनी ।\n\nशृणु देवि प्रवक्ष्यामि यथा सा चिन्त्यते परा ।।३ ।।\n\nगुरुभक्तेन शुद्धेन साधकेन सुबुद्धिना ।\n\nदेवी पञ्चात्मकं सर्वं जगदेतच्चराचरम् ।।४ ।।\n\nपृथिव्यापस्तथा तेजो वायुराकाशमेव च ।\n\nपृथिवी ब्राह्मणी शक्तिर्जलं नारायणी तथा ।।५ ।।\n\nतेजो रुद्रस्य रुद्राणी वायुरीशस्य चेश्वरी ।\n\nमाहेश्वरी तथाकाशं शक्तिर्महेश्वरस्य च ।।६ ।।\n\nपञ्चदेवा[व्या ख पाठ ।]त्मकं पञ्च पञ्चमीपञ्चशक्तयः ।\n\nया शक्तिः सर्वभूतानां जगच्चैतन्यरूपिणी ।।७ ।।\n\nसा [सध्येभाव ऐश एवमग्रेपि बोध्यम् ।)] एव पञ्चमीविद्या जगदाधाररूपिणी ।\n\nसा एव हि जगत्सर्वं सा एव परमा कला ।।८ ।।\n\nपृ० १७) नान्यत् परतरं देवि विद्यते तद्बहिष्कृते ।\n\nपञ्चविंशतितत्त्वेन कूटके पञ्च देवताः ।।९ ।।\n\nआदौ कामेश्वरी ज्ञेया ततो वज्रेश्वरी शुभा ।\n\nतृतीया भगमाला च तुर्यया त्रिपुरसुन्दरी ।।१० ।।\n\nश्रीमत्त्रिपुरसुन्दर्ययाश्चिन्तनीया परा कला ।\n\nसा एव पञ्चमी शक्तिः परब्रह्मस्वरूपिणी ।।११ ।।\n\nपरमानन्दरूपं यज्जगतां कारणं महत् ।\n\nतस्या देव्यास्तु तद्रूपमुदयास्तविवर्जितम् ।।१२ ।।\n\nस्थूलत्वे स्थूलरूपा सा सूक्ष्मत्वे सूक्ष्मरूपिणी ।\n\nस्थूलसूक्ष्मप्रभेदेन जगत्कारणरूपिणी ।।१३ ।।\n\nयोऽसौ विश्वेश्वरो देवो विश्वं व्याप्य स्थितश्च यः ।\n\nसैव विश्वेश्वरी देवी व्यापकत्वेन संस्थिता ।।१४ ।।\n\nनित्या सा सुखरूपा च महासुखशुभप्रदा ।\n\nतत्स्वरूपानन्दमयी१ परमानन्दरूपिणी ।।१५ ।।\n\nकिं पुनः शक्तिरूपेण परब्रह्मस्वरूपिणी ।\n\nतस्याः पुनः पुनः सृष्टिर्जायते लीयते सदा ।।१६ ।।\n\nतस्माच्छक्तिः प्रधाना च शक्त्या व्याप्तमिदं जगत् ।\n\nसर्वदानन्दहृदयश्चाद्वैतानन्दपारगः ।।१७ ।।\n\nसमयाचारसंपन्नो भोगी भोगपरायणः ।\n\nसदा ज्ञानविशुद्धात्मा गुरुभक्तो जितेन्द्रियः ।।१८ ।।\n\nगन्धर्वरूपवान् भूत्वा पञ्चमीं समुपासयेत् ।\n\nपृथिव्यां मान(वो?वः) श्रेष्ठो यदि जानाति पञ्चमीम् ।।१९ ।।\n\nपृ० १८) शापभ्रष्टेन गन्धर्वो न नरो दैवयोगतः ।\n\nयो जानाति महाविद्यां पञ्चकूटात्मिकां पराम् ।।२० ।।\n\nस भवेत् खचरो देवि षण्मासान्नात्र संशयः ।\n\nसदा ज्ञानविशुद्धात्मा मोक्षभागी भवेन्नरः ।।२१ ।।\n\nभोगेन लभते मुक्तिं यदि जानाति पञ्चमीम् ।\n\nपञ्चपञ्चाक्षरीं विद्यां योऽसौ जानाति साधकः ।।२२ ।।\n\nस पूज्यः सर्वलोकेषु स देवो नतु मानुषः [मानव ख पाठ ।] ।\n\nत्रिकूटमेव [क क पाठ ।] कूटेषु कूटमेकं त्रिपञ्चकम् ।।२३ ।।\n\nपञ्चपञ्चाक्षरी विद्या त्रिकूटा पञ्चकूटकैः ।\n\nपञ्चविंशतितत्त्वेन वर्णरूपेण संस्थिता ।।२४ ।।\n\nएकवर्णे त्रिकूटे च त्रिकूटे पञ्च देवताः ।\n\nएकवर्णे पञ्चदश देवताः परिकीर्तिताः ।।२५ ।।\n\nपञ्चविंशतितत्त्वेन त्रिकूटे पञ्चसंख्यया ।\n\nपञ्चसप्ततिपूर्वाणि तेन तासां शतत्रयम् ।।२६ ।।\n\nपञ्चकूटान्विता विद्या परा सौभाग्यसुन्दरी ।\n\nवर्णरूपेण सा देवी जगदाधाररूपिणी ।।२७ ।।\n\nअक्षरात् सर्वमुत्पन्नं जगदेतच्चराचरम् ।\n\nनित्यमेकाक्षरं ब्रह्म अक्षरं परमं पदम् [सकृज्जप्त्वाक्षर मन्त्र ब्रह्मभूयाय कल्पते ।इत्यधिक ख पाठ ।] ।।२८ ।।\n\nजप्यमेकाक्षरं ब्रह्म आदिकूटान्तमध्यगम् ।\n\nजप्त्वा तत्साधयेत् सर्वं बहुजप्तेन [जाप्येन ख पाठ ।] किं फलम् ।।२९ ।।\n\nतदेव परमं गुह्यं महासौभाग्यदायकम् ।\n\nपृ० १९) तदेव पञ्चकूटं तु पञ्चतत्त्वेन पञ्चमी ।।३० ।।\n\n[काम क विष्णुयुतोऽकारोपेत, शक्ति ए माया ई शक्रो ल महामाया ह्री इत्येतत्पञ्चमीविद्याया प्रथम वाग्भवकूटम्] कामं विष्णुयुतं शक्तिर्माया शक्रश्च पार्वति ।\n\nपश्चाद् देवि महामायाबीजं चान्ते नियोजयेत् ।।३१ ।।\n\n[मध्यकूटत्रय कामराजस्य ।तन्न शिव ह शक्ति स कामः क भृ ल व्योमानलेत्यादिना ह्रीं, इति कामराजस्य प्रथम कूटम् ।] शिवबीजं समुधृत्य शक्तिबीजं तदन्तरम् ।\n\nतदधः कामबीजं तु भूर्व्योमानलसंयुतम् ।।३२ ।।\n\nचतुर्थस्वरसंयुक्तमर्द्धेन्दुबिन्दुभूषितम् ।\n\nप्रथमं कामराजस्य कूटं त्रैलोक्यपूजितम् ।।३३ ।।\n\nमध्यकूटं प्रवक्ष्यामि कामराजस्य मध्यगम् ।\n\nअतिगुह्यतरं देवि स्नेहाद् वक्ष्यामि केवलम् ।।३४ ।।\n\n[वियत् ह विष्णुयुतमकारोपेतम् ।मादन क हस ह इन्द्र ल विष्णो पदमित्यादिना ह्री, इति कामराजस्य मध्यम कूटम् ।] वियद्विष्णुयुतं देवी मादनं तदनन्तरम् ।\n\nतदधो हंसबीजं तु इन्द्रबीजं समुद्धरेत् ।।३५ ।।\n\nविष्णोः पदं वह्नियुतं मायाबीजं समुद्धरेत् ।\n\nमध्यकूटमिदं प्रोक्तं महासौभाग्यदायकम् ।।३६ ।।\n\nतुरीयं तु प्रवक्ष्यामि शृणु देवि सुदुर्लभम् ।\n\n[काम क शिव ह वायु य इन्द्र ल वियदित्यादिना ह्री, इति कामराजस्य तृतीय कूटम् ।] कामबीजं महेशानि शिवबीजं ततः परम् ।।३७ ।।\n\nतदधो वायुबीजं तु इन्द्रबीजं नियोजयेत् ।\n\nवियद् वह्निसमायुक्तं चतुर्थस्वरभूषितम् ।।३८ ।।\n\nपृ० २०) अर्द्धेन्दुबिन्दुसंयुक्तं चतुर्थं कूटमुत्तमम् ।\n\nशक्तिकूटं प्रवक्ष्यामि शृणु देवि सुदुर्लभम् ।।३९ ।।\n\nयच्छ्रुत्वा साधकाः सर्वे लभन्ते मुक्तिमुत्तमाम् ।\n\n[प्राणो ह काम क इन्द्र ल देवी स सान्तमित्यादिना ह्री इति शक्तिकूटम् ।] प्राणबीजं समुद्धृत्य कामबीजं समुद्धरेत् ।।४० ।।\n\nइन्द्रबीजं तथा दे(वि?वी) क्रमेण विनियोजयेत् ।\n\nसान्तं वह्निसमायुक्तं चतुर्थस्वरसंयुतम् ।।४१ ।।\n\nनादबिन्दुकलायुक्तं शक्तिकूटं समुद्धरेत् ।\n\nफलं चास्या विशेषेण साधनं च वरानने ।।४२ ।।\n\nकथितव्यं मया [महादेवि क पाठ ।] देवि संक्षेपात् कथ्यतेऽधुना ।\n\nएषा विद्या महाविद्या गुह्याद् गुह्यतमा प्रिये ।।४३ ।।\n\nभोगदा मोक्षदा चैव सर्वकामार्थसिद्धिदा ।\n\nवाग्भवं प्रथमं कूटं शक्तिकूटं तु पञ्चमम् ।।४४ ।।\n\nमध्यकूटत्रयं देवि काम(बी?रा)जं मनोहरम् ।\n\nकाम(बी?रा)जं प्रवक्ष्यामि कूटभेदेन तच्छृणु ।।४५ ।।\n\nज्ञात्वा तत्साधयेद् देवि असाध्यमपि भूतले ।\n\nसौभाग्यं प्रथमं कूटं महासौभाग्यदायकम् ।।४६ ।।\n\nत्रिकूटमेककूटेन काम(बी?रा)जं महत्परम् [दम् क पाठ ।] ।\n\nएवं कूटत्रयेणैव नित्या सौभाग्यसुन्दरी ।।४७ ।।\n\nएकत्र पञ्चकूटेन नित्यं कूटत्रयान्विता ।\n\nदुर्लभा सर्वलोकेषु महासौभाग्यसुन्दरी ।।४८ ।।\n\nएतस्या एव विद्याया मध्यकूटस्य मध्यमम् ।\n\nपृ० २१) जप्त्वानन्दमयो भूत्वा सर्वकाममुपालभेत् ।।४९ ।।\n\nइयं स्वप्नावती नाम्ना विद्या त्रैलोक्यविश्रुता ।\n\nआकर्षणकरी विद्या जगदाह्लादकारिणी ।।५० ।।\n\nसाधनं च प्रवक्ष्यामि यस्मादाकर्षणं भवेत् ।\n\nस्वर्गे म(र्ते?र्त्ये) च पाताले नारीणां पुरुषस्य च ।।५१ ।।\n\nनार्यो वश्या विशेषेण वशं (जा?या)ति जगत्त्रयम् ।\n\nभोगदा मोक्षदा चैषा विद्या गन्धर्वसेविता ।।५२ ।।\n\nमहाभोगवती विद्या महदैश्वर्यदायिनी ।\n\nतथा मधुमतीसिद्धिर्जायतेऽस्याः प्रसादतः ।।५३ ।।\n\nबृहत्त्वं च लघुत्वं च दर्शनादर्शने तथा ।\n\nप्रवेशं परकायस्य कामरूपो भवेद् ध्रुवम् ।।५४ ।।\n\nपुंसां रूपं स्त्रियो रूपं यच्चान्यद्रूपमुत्तमम् ।\n\nसर्वं तत् परमं रूपं तस्या एव न संशयः ।।५५ ।।\n\nकान्तिस्तुष्टिस्तथा पुष्टिः श्रद्धा लज्जा दया घृणा ।\n\nधृतिः शान्तिस्तथा ऋद्धिः सिद्धिर्बुद्धिर्मतिः क्षमा ।।५६ ।।\n\nमहामाया महाबुद्धिर्महाविद्या महोदया ।\n\nमहामहत्करी विद्या ब्रह्मविद्यैव केवला ।।५७ ।।\n\nमहाभूतदिने नक्तं श्मशाने यदि साधकः ।\n\nसहस्रैकप्रमाणेन किं न सिध्यति भूतले ।।५८ ।।\n\nयो जपेत् पञ्चमीं विद्यां परां त्रैलोक्यमातृकाम् ।\n\nस नरो देवदेवेशो महादेव इवापरः ।।५९ ।।\n\nभोगात्मा लभते भुक्तिं नानाभोगेन केवलम् ।\n\nपृ० २२) भुनक्ति बहुलान् भोगान् रसान्नानाविधानपि ।।६० ।।\n\nयद् ब्रुवन्त्यक्षरं लोके भुनक्ति बहुलं सुखम् ।\n\nशून्यागारे विहारे च चिन्त(येन्नो?यन्यो) जपेत्पराम् ।।६१ ।।\n\nआकर्षणं भवेत्तस्य सर्वकामं ततो लभेत् ।\n\nप्रथमानन्दहृदयो द्वितीय(म?मु)पभोगवान् ।।६२ ।।\n\nतृतीयमुपभोगेन चतुर्थमपि कामयेत् ।\n\nपञ्चमं प्रथमं पुण्यं मन्त्रसिद्धिकरं परम् ।।६३ ।।\n\nपञ्चमं तु विशेषेण भोगयेत् कामयेत् सदा ।\n\nपञ्चमाभ्यसनाद्वीरः पूजाया लभते फलम् ।।६४ ।।\n\nकुण्डगोलोद्भवैर्द्रव्यैः स्वयंभूकुसुमेन च ।\n\nरोचनाकुंकुमाभ्यां च जपमालां प्रलेपयेत् ।।६५ ।।\n\nकर्पूरागुरुकस्तूरीरोचनाकुंकुमेन च ।\n\nजपमालामुपस्कृत्य प्रतिष्ठां विधिवच्चरेत् ।।६६ ।।\n\nतद्द्रवैरक्षताञ्छुद्धान् सं(श्रा?स्रा)व्य च पुनः पुनः ।\n\nवारिणा शोधितं कृत्वा सिन्दूरे निक्षिपेत् ततः ।।६७ ।।\n\nपटे चित्रमये शुद्धे नक्तं यः पूजयेन्नरः ।\n\nजप्त्वा विद्यां च मालायां सर्वकाममुपालभेत् ।।६८ ।।\n\nआनीय कन्यकां दिव्यां प्रमदां यौवनोन्नताम् ।\n\nउक्षितां मूलमन्त्रेण सुशीलां चारुहासि(ह्नीं?नीम्) ।।६९ ।।\n\nसर्वदानन्दहृदयां घृणालज्जाविवर्जिताम् ।\n\nगुरुभक्तां सुवेशां च देवतापूजने रताम् ।।७० ।।\n\nतस्या गात्रे न्यसेन्मन्त्री पञ्चकामाञ् शरानपि ।\n\nपृ० २३) पञ्चकूटं न्यसेन्मन्त्री पञ्चाशन्मातृकां न्यसेत् ।।७१ ।।\n\nदिव्यमालां समादाय साधको विजितेन्द्रियः ।\n\nसहस्रैकप्रमाणेन जपेत् स्वप्नावतीं ततः ।।७२ ।।\n\nअनेनैव विधानेन भवेदाकर्षणं महत् ।\n\nतस्यास्तु मदनागारे पूजयेत् परमेश्वरीम् ।।७३ ।।\n\n[तल्लक्षणं- यथा मध्यमामध्यगे कृत्वा कनिष्ठाङ्गुष्ठरोधिते ।तर्जन्यौ दण्डवत् कृत्वा मध्यमोपर्यनामिके ।क्षोभाभिधाना मुद्रेय सर्वसंक्षोभकारिणी ।।इति ।] सर्वसंक्षोभिणीं मुद्रां बद्ध्वा योनिं प्रचालयेत् ।\n\nकामेश्वरीस्वरूपां तां चिन्तयेत् साधकोत्तमः ।।७४ ।।\n\nकामेश्वरस्वरूपं च आत्मानमपि भावयन् ।\n\nस्वयमक्षोभितो भूत्वा साधकः पञ्चमं चरन् ।।७५ ।।\n\nतस्याः पुष्पं स्वयं यावद् [प्राग्वत् ख पाठ ।] रक्षणीयं प्रयत्नतः ।\n\nताम्बूलगन्धपुष्पैश्च प्रत्यहं पूजयेच्च ताम् ।।७६ ।।\n\nनानारसान्नपानेन तृप्तिमाचर्य यत्नतः ।\n\nवस्त्रालंकारभूषाद्यैस्तस्याः संतोषमानयेत् ।।७७ ।।\n\nयथाकाले तथा पुष्पं स्वयं तद्गोप्यरूपतः ।\n\nगृहीत्वा तु प्रयत्नेन स्वयंभूकुसुमं हि तत् ।।७८ ।।\n\nस्वयंभूकुसुमं दिव्यं त्रैलोक्येष्वपि दुर्लभम् ।\n\nप्राप्नोति साधकश्रेष्ठो दुर्लभं साधयेद्भुवि ।।७९ ।।\n\nस्वयंभूपुष्पयोगेन साक्षतेन सदार्चयेत् ।\n\nविद्यां स्वप्नावतीं जप्त्वा क्षिप्रमाकर्षणं भवेत् ।।८० ।।\n\nदेवताश्च ग्रहा नागा दानवा राक्षसाश्च ये ।\n\nपृ० २४) राजानश्च स्त्रियः सर्वा नित्यं वश्या भवन्ति हि ।।८१ ।।\n\nस्वयंभूकुसुमैः पूजां प्रत्यहं यः समाचरेत् ।\n\nजप्त्वा वै दिव्यमालायां सर्वकाममुपालभेत् ।।८२ ।।\n\nपार्वत्युवाच \n\nपुराप्येकादशी विद्या भवता कथिता मयि ।\n\nनाराधिता मया यस्मात्तस्मान्मृत्युवशं गता ।।८३ ।।\n\nसारात्सारतरां विद्यां श्रोतुमिच्छामि सांप्रतम् ।\n\nईश्वर उवाच \n\nएकादशाक्षरी विद्या भैरव्याः कथिता पुरा ।।८४ ।।\n\nइदानीं तव प्रीत्यर्थं कथयामि तथा पराम् ।\n\n[मादन क गोत्रभित् ल सान्तेत्यादिना ह्री, इति वाग्भवम् ।ब्रह्मा क गगन ह शक्र ल नकुलीश इत्यादिना ह्री, इति कामराजम् ।शक्ति स मादन क शक्र ल हर इत्यादिना ह्री, इति शक्तिकूटम् ।इयमेकादशाक्षरी भैरवी विद्या ।] मादनं गोत्रभि(च्छा?त्सा)न्तो रेफमायार्धचन्द्रवान् ।।८५ ।।\n\nनादबिन्दुसमायुक्तो वाग्भवः परमेश्वरि ।\n\nब्रह्मा च गगनं शक्रो नकुलीशोऽनलः शशी ।।८६ ।।\n\nमाया बिन्दुः सनादेन काम(बी?रा)जं समुद्धरेत् ।\n\nशक्तिर्मादनशक्रश्च हरो वह्नीन्दुमायया ।।८७ ।।\n\nकलानादसमाक्रान्तः कथितः कामदो मनुः ।\n\nयस्मै कस्मै न दातव्यो बान्धवाय च पार्वति ।।\n\nमनुर्विमृ(ष्य?श्य)दातव्यो ज्येष्ठपुत्राय धीमते ।।८८ ।।\n\nइति श्रीगन्धर्वतन्त्रे पार्वतीश्वरसंवादे पञ्चमीविद्योद्धारप्रयोगादिनिरूपणं नाम तृतीयः पटलः ।।३ ।।\n\nपृ० २५) चतुर्थः पटलः ।\n\nपार्वत्युवाच \n\nदेवदेव महादेव लोकानां हितकारक ।\n\nयत्सूचितं पुरा नाथ किमर्थं न प्रकाशितम् ।।१ ।।\n\nराजराजेश्वरीदेव्यास्त्रिपुरायाः शुभावहम् ।\n\nकवचं यदि मे प्रीतः कथयस्व वृषध्वज ।।२ ।।\n\nईश्वर उवाच \n\nलक्षवारसहस्राणि वारितासि पुनः पुनः ।\n\nस्त्रीस्वभावान्महादेवि पुनस्त्वं परिपृच्छसि ।।३ ।।\n\nअत्यन्तं दुर्लभं गुह्यं कवचं सर्वकामदम् ।\n\nतथापि कथयाम्यद्य तव प्रीत्या वरानने ।।४ ।।\n\nत्रैलेक्यमोहनं नाम त्रिषु लोकेषु दुर्लभम् ।\n\nसर्वसौभाग्यजननं भोगमोक्षफलप्रदम् ।।५ ।।\n\nयद्धृत्वा दानवान् विष्णुर्निजघान सुदारुणान् ।\n\nलोकान् वितनुते ब्रह्मा संहर्ताहं यतः प्रिये ।।६ ।।\n\nधनाधिपः कुबेरोऽपि यतः सर्वे दिगीश्वराः [र क पाठ ।] ।\n\nनैतत्परतरं गुह्यं प्रतिजाने हि [जानीहि क पाठ ।] पार्वति ।।७ ।।\n\nवेदशास्त्रपुराणेषु सारमेतद्वरानने ।\n\nपुत्रदारादिसहितं शिरो [वो क पाठ ।] देयं कथंचन ।।८ ।।\n\nन देयं कवचं गुह्यं प्राणैः कण्ठगतैरपि ।\n\nपृ० २६) शृणु सर्वाङ्गसुभगे दिव्यं कवचमुत्तमम् ।।९ ।।\n\nराजराजेश्वरीदेव्याः कवचस्य ऋषिः शिवः ।\n\nछन्दो विराड् देवता च महात्रिपुरसुन्दरी ।।१० ।।\n\nहंसः शक्तिः परा बीजं रमाबीजं च कीलकम् ।\n\nधर्मार्थकाममोक्षेषु विनियोगः प्रकीर्तितः ।।११ ।।\n\nत्रिपुरा त्रिविधा पातु मम सर्वार्थसिद्धये ।\n\nऐं क्लीं सौः वदने बाला पातु सर्वार्थसिद्धिदा ।।१२ ।।\n\nहस्रैं [हैस्र हेस्रौ क पाठ ।]-हसकलरी-हस्रौः कण्ठे पातु महादेवी श्रीमत्त्रिपुरभैरवी \n\nहृदयेऽव्यान्महेशानी महात्रिपुरसुन्दरी ।।१३ ।।\n\nराजराजेश्वरीविद्या षोडशी या महोदया ।\n\nब्रह्मरन्ध्रे सदा पातु कमला परमेश्वरी ।।१४ ।।\n\nगिरिराजसुता देवी पातु नित्यं च शीर्षके ।\n\nकामबीजं ललाटेऽव्याद्वाग्बीजं कण्ठदेशके ।।१५ ।।\n\nसौः पातु [तुत ख पाठ ।] मे तथा पार्श्वे प्रणवो बाहुमूलके ।\n\nशंभुप्रिया सदा पातु बाह्वो[हुद ख पाठ ।]र्दक्षिणसव्ययोः ।।१६ ।।\n\nविष्णुप्रिया सदा पातु मणिबन्धद्वये तथा ।\n\nपार्वतीशः करे पातु नेत्रे नक्षत्रवल्लभः ।।१७ ।।\n\nश्रोत्रे रतिप्रियः पातु घ्राणे शक्रः सदावतु ।\n\nपृष्ठदेशे सदा पातु पार्वती परमेश्वरी ।।१८ ।। \n\nह्सौः [हेसो क पाठ ।] श्वासे चैव निःश्वासे पातां परमसिद्धिदौ ।\n\nकामः कामे सदा पातु पिनाकी लिङ्गगोचरे ।।१९ ।।\n\nपृ० २७) पृथ्वी सर्वां(श?स)के पातु हृल्लेखा हृदयेऽवतु ।\n\nस्तनौ विष्णुप्रिया पातु कुक्षौ च स पुरान्तकः ।।२० ।।\n\nनेत्रे वज्रधरः पातु माया वै जठरेऽवतु ।\n\nपदद्वन्द्वे च सौः पातु ऐं जिह्वानिलयेऽवतु ।।२१ ।।\n\nक्लींकारः सर्वदा पातु दन्तोष्ठयोर्वरानने ।\n\nशीर्षादिपादपर्यन्तं सर्वाङ्गं भुवनेश्वरी ।।२२ ।।\n\nरक्षाहीनं च यत् स्थानं वर्जितं कवचेन तु ।\n\nतत्सर्वं परमेशानि पातु [ति ख पाठः ।] नित्यं हरिप्रिया ।।२३ ।।\n\nआधारे वाग्भवः पातु कामराजो हृदि प्रिये ।\n\nशक्तिकूटं तथा पातु भ्रुवोर्मध्ये च पार्वति ।।२४ ।।\n\nशीर्षे कूटत्रयं पातु ललाटे सर्वमन्त्रकः ।\n\nअष्टाविंशतिवर्णेयं मुखवृत्ते सदावतु ।।२५ ।।\n\nषोडशीयं महाविद्या ब्रह्मविद्यैव केवला ।\n\nभोगमोक्षप्रदा देवी केवलात्मस्वरूपिणी ।।२६ ।।\n\nकामेश्वरी ललाटेऽव्यान्मुखे तु भगमालिनी ।\n\nदक्षनेत्रे सदा पातु नित्यं (दीप्ता?क्लिन्ना) महोदया ।।२७ ।।\n\nभीरुण्डा वामनेत्रेऽव्यात् कर्णे वै वह्निवासिनी ।\n\nमहा(विद्ये?वज्रे)श्वरी पातु वामकर्णप्रदेशके ।।२८ ।।\n\nदक्षनासापुटे पातु शिवदूती महेश्वरी ।\n\nवामनासापूटे पातु त्वरिता सर्वसिद्धिदा ।।२९ ।।\n\nदक्षगण्डे सदा पातु नित्यं मां कुलसुन्दरी ।\n\nपृ० २८) त्रैलोक्यविमला पातु वामगण्डप्रदेशके ।।३० ।।\n\nओष्ठे नीलपताकाव्याद् अधरे विजयावतु ।\n\nऊर्ध्वदन्ते सदा पातु देवी मां सर्वमङ्गला ।।३१ ।।\n\nअधोदन्तप्रदेशेऽव्यान्नित्यं ज्वालांशुमालिनी ।\n\nविचित्रा सर्वदा पातु नित्यं मूर्धनि पार्वति ।।३२ ।।\n\nआसां प्रधानभूता या महात्रिपुरसुन्दरी ।\n\nषोडशी सा सदा पातु मुखे वै परमेश्वरी ।।३३ ।।\n\nपृष्ठदेशे सदा पान्तु१ गुरवस्त्रिविधाश्च ते ।\n\nपादयोः सर्वदा पातु त्रिपुरा परमेश्वरी ।।३४ ।।\n\nजानुदेशे सदा पातु देवी मां त्रिपुरेश्वरी ।\n\nऊरुद्वये सदा पातु देवी त्रिपुरसुन्दरी ।।३५ ।।\n\nत्रिपुरवासिनी देवी कटिदेशे सदावतु ।\n\nत्रिपुराश्रीश्च मां नित्यं गुह्यदेशे सदावतु ।।३६ ।।\n\nमूलाधारे सदा पातु देवी त्रिपुरमालिनी ।\n\nनाभौ त्रिपुरसिद्धाव्यात् त्रिपुरा(च?म्बा) सदा हृदि ।।३७ ।।\n\nब्रह्मरन्ध्रे सदा पातु महात्रिपुरसुन्दरी ।\n\nआसां तु मन्त्रबीजानि प्रोक्तस्थानेषु विन्यसेत् ।।३८ ।।\n\n२पाषाण्डगणमध्ये तु बुद्धो मां परिरक्षतु ।\n\nब्रह्माव्याद् ब्रह्मसंघाते३ शिवो मां योगसिद्धये ।।३९ ।।\n\nज्ञाने मां भास्करः पातु मोक्षे नारायणः प्रभुः ।\n\nया शक्तिः सर्वभूतानां विद्याविद्येति गीयते ।।४० ।।\n\nसा शक्तिः सर्वदा पातु स्त्रीपुत्रधनसंपदि ।\n\nपृ० २९) अणिमा पश्चिमे पातु लघिमा चोत्तरेऽवतु ।।४१ ।।\n\nपूर्वतः पातु महिमा ईशिता [त्वा क पाठ ।] दक्षिणेऽवतु ।\n\nवशिता [त्वा क पाठ ।] वायुनिलये ईशे प्राकाम्यसिद्धिदा ।।४२ ।।\n\nभुक्तिसिद्धिस्तथाग्नेये पात्विच्छासिद्धी राक्षसे ।\n\nअधः पातु प्राप्तिसिद्धिर्मोक्षसिद्धिस्तथोर्ध्वके ।।४३ ।।\n\nब्रह्माणी संध्ययोः पातु माहेश्वरी दिवावतु ।\n\nमध्याह्ने पातु कौमारी रात्रौ च शक्रवल्लभा ।।४४ ।।\n\nब्राह्मे मुहूर्तके पातु वैष्णवी सर्वसिद्धिदा ।\n\nनिशीथे पातु वाराही चामुण्डा श(क्र?त्रु)विग्रहे ।।४५ ।।\n\nमहोत्साहे महालक्ष्मीः पातु नित्यं महेश्वरी ।\n\nशीर्षे संक्षोभिणी पातु (तारि?द्रावि)णी हृदयेऽवतु ।।४६ ।।\n\nआकर्षिणी शिखायां तु कवचे पातु वश्यदा ।\n\nउन्मादिनी तथा नेत्रे सर्वगात्रे महाङ्कुशा ।।४७ ।।\n\nत्रिखण्डा भुजयोः पातु बीजे बीजस्वरूपिणी ।\n\nखेचरी पादयोः पातु योनिमुद्रा च सर्वतः ।।४८ ।।\n\n(स?का)माकर्षणरूपाव्यात् सदा[कामा ख पाठः ।]कर्षणकर्मणि ।\n\nबुद्ध्याकर्षणरूपाव्यात् परबुद्धिविकर्षणे ।।४९ ।।\n\nअहंकारे सदा पातु अहंकारविकर्षणी ।\n\nशब्दाकर्षणरूपाव्याच्छब्दाकर्षणकर्मणि ।।५० ।।\n\nस्पर्शाकर्षणरूपा मां पातु स्पर्शनकर्मणि ।\n\nरूपाकर्षणरूपाव्यात् पररूपविकर्षणे ।।५१ ।।\n\nपृ० ३०) रसाकर्षणरूपाव्याद् रसे वै परमेश्वरी ।\n\nगन्धाकर्षणरूपा मां पातु गन्धे च सर्वदा ।।५२ ।।\n\nचित्ताकर्षणरूपा मां पायादाकृष्टिकर्मणि ।\n\nधैर्याकर्षणरूपा तु पातु धैर्यविधौ सदा ।।५३ ।।\n\nस्मृत्याकर्षणरूपाव्याज्ज्ञानाकर्षणकर्मणि ।\n\nनामाकर्षणरूपाव्यान्नामव्याहरणे सदा ।।५४ ।।\n\nबीजाकर्षणरूपा मां सर्वबीजप्ररोपणे ।\n\nपरजीवाकर्षणे पात्वात्माकर्षणरूपिणी ।।५५ ।।\n\nअमृताकर्षणी१ पातु अमृतीकरणे२ सदा ।\n\nशरीराकर्षणी३ पातु सदा शरीररक्षणे ।।५६ ।।\n\nअनङ्गकुसुमा पातु पुरतः सर्वकर्मणि ।\n\nअनङ्गमेखला पातु पृष्ठतः परमेश्वरी ।।५७ ।।\n\nअनङ्गमदना पातु वामतो मे महेश्वरी ।\n\nदक्षिणे सर्वदा पातु अनङ्गमदनातुरा ।।५८ ।।\n\nनित्यं चानङ्गरेखाव्यादूर्ध्वं मम सदा प्रिये ।\n\nअनङ्गवेगिनी पातु अधो मे परमेश्वरी ।।५९ ।।\n\nतथानङ्गांकुशा नित्यं पातु मां दिक्षु सर्वदा ।\n\nअनङ्गमालिनी पातु विदिक्षु मम सर्वदा ।।६० ।।\n\nसर्वसंक्षोभिणी चोर्ध्वे पातु मां जगदीश्वरी ।\n\nसर्वविद्राविणी चाधो दिक्षु सर्वविकर्षणी ।।६१ ।।\n\nसर्वाह्लादकरी शक्तिर्विदिक्षु परिरक्षतु ।\n\nपृ० ३१) सर्वसंमोहिनी पातु समन्तात् परमेश्वरी ।।६२ ।।\n\nअन्तर्बहिश्च मां पातु सर्वस्तम्भनकारिणी [कर्मणि क पाठ ।] ।\n\nतथैव पातु मां नित्यमाकाशे सर्वजृम्भणी ।।६३ ।।\n\nपाताले चैव मां पातु सर्ववश्यकरी तथा ।\n\nदेवलोके सदा पातु सर्वरञ्जनकारिणी ।।६४ ।।\n\nसर्वोन्मादनशक्तिर्मां भूतले परिरक्षतु ।\n\nसर्वार्थसाधनी शक्तिः पायाद्भूतगणालये ।।६५ ।।\n\nसिद्धानामालये पातु सर्वसंपत्तिपूरणी ।\n\nराक्षसानां च यक्षाणां सर्वमन्त्रमयी गृहे ।।६६ ।।\n\nअसुराणां निवासे तु सर्वद्वन्द्वक्षयंकरी ।\n\nसर्वसिद्धिप्रदा देवी पातु राजगृहे सदा ।।६७ ।।\n\nसर्वसंपत्प्रदा पातु स्वगृहे सर्वसंपदि ।\n\nसर्वप्रियङ्करी पातु सर्वलोकेषु सर्वदा ।।६८ ।।\n\nसर्वमङ्गलकार्येऽव्यात् सर्वमङ्गलकारिणी ।\n\nसर्वकामप्रदा देवी सर्वकार्येषु सर्वदा ।।६९ ।।\n\nऐश्वर्ये सर्वदा पातु सर्वैश्वर्यप्रदायिनी [सर्वदुःखविमोचिनी क पाठः ।] ।\n\nसर्वमृत्युप्रशमनी पायान्नित्यं ममालये ।।७० ।।\n\nसर्वारम्भे सदा पातु सर्वविघ्नविनाशिनी ।\n\nदेहसौन्दर्यकाले तु पातु सर्वाङ्गसुन्दरी ।।७१ ।।\n\nसर्वसौभाग्यकाले तु सर्वसौभाग्यदायिनी ।\n\nसर्वज्ञा च गृहे पातु सर्वशक्तिमयी रणे ।।७२ ।।\n\nसर्वैश्वर्यप्रदा मार्गे सर्वज्ञानमयी जले ।\n\nपृ० ३२) सर्वव्याधिषु सर्वत्र सर्वव्याधिविनाशिनी ।।७३ ।।\n\nपर्वते पातु प्रबला सर्वाधारस्वरूपिणी ।\n\nसर्वपापहरा पातु सर्वकर्मसु सर्वदा ।।७४ ।।\n\nसर्वानन्दकरी१ देवी नानाघकृतगोचरे ।\n\nसर्ववैरिभये पातु सर्वरक्षास्वरूपिणी ।।७५ ।।\n\nसर्वसंकल्पकार्येषु सर्वेप्सितफलप्रदा ।\n\nवशिनी वश्यकार्येऽव्यात् कामेशी स्तम्भनेऽवतु ।।७६ ।।\n\nमोहने मोदिनी२ पातु विमलोच्चाटनेऽवतु ।\n\nअरुणा पातुं मां वादे ३जयिनी जल्पकर्मणि ।।७७ ।।\n\nसर्वेश्वरी काम्यकार्ये कौलिनी भेदकर्मणि ।\n\nजृम्भणे सर्वदा पा(तु?न्तु) शराः पञ्च महेश्वरि ।।७८ ।।\n\nधनुर्मोहविधौ पातु पाशस्तु वश्यकर्मणि ।\n\nमहातेजोमयः पातु स्तम्भने मां तथाङ्कुशः ।।७९ ।।\n\nसर्वज्ञा हृदये पातु नित्य(कृता?तृप्तिः) च शीर्षके ।\n\nअनादिबोधिका पातु नित्यं शिखाप्रदेशके ।।८० ।।\n\nकवचे मां स्वतन्त्राव्यात् नेत्रे नित्यमलुप्तिका ।\n\nअचिन्त्यशक्ति(व?र)स्त्रेषु पायात् परमसिद्धिदा ।।८१ ।।\n\nकामेश्वरी रतौ पातु युद्धे वज्रेश्वरी तथा ।\n\nनित्यं पातु महेशानी४ श्रीकामे भगमालिनी ।।८२ ।।\n\nरसे रूपे च गन्धे च शब्दे५ स्पर्शे च पातु माम् ।\n\nसर्वानन्दमयी देवी महात्रिपुरसुन्दरी ।।८३ ।।\n\nपृ० ३३) ईशाने वटुकः पातु आग्नेययां योगिनीगणाः ।\n\nत्वगसृङ्मांसमेदोऽस्थिमज्जशुक्राणि पान्तु नः ।।८४ ।।\n\nक्षेत्रेशो नैरृते पातु गणेशो वायुमन्दिरे ।\n\nमातङ्गवनिता पातु शेषिका कुलसुन्दरी ।।८५ ।।\n\nशक्तिर्मां सर्वदा पातु मूलाधारनिवासिनी ।\n\nइतीदं कवचं देवि त्रिषु लोकेषु दुर्लभम् ।।८६ ।।\n\nयन्नोक्तं डामरे तन्त्रे यन्नोक्तं रुद्रयामले ।\n\nसर्वतन्त्रेषु यन्नोक्तं गन्धर्वे प्रकटीकृतम् ।।८७ ।।\n\nतव प्रीत्या महादेवि गोपनीयं प्रयत्नतः ।\n\nतव नाम्नि स्मृते देवि सर्वयज्ञफलं लभेत् ।।८८ ।।\n\nसर्वत्रैव जयप्राप्तिर्वाञ्छा सर्वत्र सिध्यति ।\n\nनाम्नः शतगुणं स्तोत्रं व्याख्यानं चापि तच्छतम् ।।८९ ।।\n\nतस्माच्छतगुणं ध्यानं ध्यानाच्छतगुणो मनुः ।\n\nमन्त्राच्छतगुणं देवि कवचं ते मयोदितम् ।।९० ।।\n\nयस्मै कस्मै न दातव्यं सुगोप्यमतिदुर्लभम् ।\n\nन देयं परशिष्याय कृपणाय सुरेश्वरि ।।९१ ।।\n\nशिष्याय भक्तिहीनाय चुम्बकाय तथैव च ।\n\nगुरुभक्तिविहीनाय परहिंसारताय च ।।९२ ।।\n\nनिन्दकाय कुशीलाय दाम्भिकाय महेश्वरि ।\n\nअभक्तेभ्योऽभि पुत्रेभ्यो दत्त्वा मृत्युमवाप्नुयात् ।।९३ ।।\n\nयो ददाति निषिद्धेभ्यः कवचं मन्मुखाच्च्युतम् ।\n\nतस्य नश्यन्ति देवेशि विद्यायुःकीर्त्तिसंचयाः ।।९४ ।।\n\nपृ० ३४) तं हिंसन्ति च योगिन्यो मदीयशासनात् प्रिये ।\n\nपरे नरकमाप्नोति जन्मकोटिशतानि च ।।९५ ।।\n\nसर्वलक्षणयुक्ताय यन्त्रमन्त्ररताय च ।\n\nशिष्याय शान्तचित्ताय गुरुभक्तिरताय च ।।९६ ।।\n\nउदके लवणं लीनं यथा भवति पार्वति ।\n\nमनो भवति वै लीनं पादयोः श्रीगुरोः प्रिये ।।९७ ।।\n\nतदा देय महद्गुह्यं कृपया चातिदुर्लभम् ।\n\nगुरोः पादप्रसादेन श्रीविद्या यदि लभ्यते ।।९८ ।।\n\nतथैव कवचं देवि त्रिषु लोकेषु दुर्लभम् ।\n\nस च देवो हरः साक्षात् तत्पत्नी परमेश्वरी ।।९९ ।।\n\nप्रमादादपि देवेशि श्रीगुरोर्नाम नाददेत् ।\n\nयस्य भक्तिर्गुरौ नित्यं वर्तते देववत् [त क पाठ ।] प्रिये ।।१०० ।।\n\nतस्य मन्त्रस्य यन्त्रस्य सिद्धिर्भवति नान्यथा ।\n\nकवचस्य तथा सिद्धिर्गुटिकायाश्च सुन्दरि ।।१०१ ।।\n\nइदं कवचमज्ञात्वा यो जपेत् सुन्दरीं पराम् ।\n\nनवलक्षं प्रजप्त्वापि [ऐश पाठ ।] तस्य विद्या न सिध्यति ।।१०२ ।।\n\nशुचिः समाहितो भूत्वा भक्तिश्रद्धासमन्वितः ।\n\nसर्वभूतालये सुप्ते निशायामर्ध[र्द्ध क पाठ ।]रात्रके ।।१०३ ।।\n\nहेतुयुक्तो महेशानि निर्जने पशुवर्जिते ।\n\nरक्तासनोपविष्टस्तु रक्ताभरणभूषितः ।।१०४ ।।\n\nताम्बूलपूरितमुखो धूपामोदसुगन्धितः ।\n\nसंस्थाप्य वामभागे तु शक्तिं स्वामिपरायणाम् ।।१०५ ।।\n\nपृ० ३५) रक्तवस्त्रपरीधानां शिवमन्त्रधरां शुभाम् ।\n\nया शक्तिः सा महादेवी हररूपस्तु साधकः ।।१०६ ।।\n\nअन्योन्यचिन्तनाद् देवि देवत्वमुपजायते ।\n\nशक्तियुक्तो यजेद् देवीं श्रीचक्रे लक्षणान्विते ।।१०७ ।।\n\nपुष्पाञ्जलित्रयं देव्यै मूलमन्त्रेण दापयेत् ।\n\nभोगैश्च मधुपर्काद्यैस्ताम्बूलाद्यैः सुवासितैः ।।१०८ ।।\n\nपूजयित्वा महादेवीं पूजा[भू क पाठ ।]कोटिफलं लभेत् ।\n\nपूर्वोक्त(स्या?न्या)समेवास्मिन् समये च प्रविन्यसेत् ।।१०९ ।।\n\nआत्मानं परमं ध्यायेद् दिव्यस्त्रीभिरलंकृतम् ।\n\nदिव्यं मूर्ध्नि महच्छत्रं सहस्रदलनिर्मितम् ।।११० ।।\n\nसुधावर्षिमुखाम्भोजं सस्मितं दिव्यवर्चसम् ।\n\nपरमानन्दसंदोहमुदितं परमव्ययम् ।।१११ ।।\n\nदिव्यालङ्कारवस्त्राढ्यं दिव्यमाल्यानुलेपितम् ।\n\nदिव्यासनसमासीनं दिव्यभोगविभोगिनम् ।।११२ ।।\n\nसर्वगं सर्वभूतेशं सृष्टिस्थित्यन्तकारिणम् ।\n\nनिर्लेपं निर्मलं शान्तं सर्वव्यापिनमीश्वरम् ।।११३ ।।\n\nततो देवीं हृद[दा क पाठ ।]म्भोजे ध्यायेत् तद्गतमानसः ।\n\nज(वा?पा)कुसुमसंकाशां बालार्ककिरणारुणाम् ।।११४ ।।\n\nरक्तपद्मसमासीनां रक्ताभरणभूषिताम् ।\n\nरक्तवस्त्रपरीधानां पूर्णचन्द्रनिभाननाम् [न क पाठ ।] ।।११५ ।।\n\nसैवाहमित्यभेदेन द्वैतहीनं विचिन्तयेत् ।\n\nअद्वैतानन्दभावेन साधकः परमात्मनः ।।११६ ।।\n\nपृ० ३६) छायया शोणया व्याप्तं जगदेतच्चराचरम् ।\n\nभावनावशसंपन्नो भावयेद् भावना[त क पाठ ।]परः ।।११७ ।।\n\nएवं चिन्तापरस्याशु सिद्धयोऽष्टौ भवन्ति हि ।\n\nसंप्राप्य विपुलान् भोगान् राज्यास्पदं च भूतले ।।११८ ।।\n\nऐन्द्रं पदमवाप्याथ विहरन् नन्दने वने ।\n\nउर्वशीप्रमुखाभिश्च स्वेच्छया दिव्यभोग(दा?वा)न् ।।११९ ।।\n\nतदाप्नोति परं स्थानं दुरापं त्रिदशैरपि ।\n\nततश्च कवचं दिव्यं पठेदेकमनाः प्रिये ।।१२० ।।\n\nतस्य सर्वार्थसिद्धिः स्यान्नात्र कार्या विचारणा ।\n\nइदं रहस्यं परमं परं स्वस्त्ययनं महत् ।।१२१ ।।\n\nसर्वेषामेव हिंस्राणां डाकिनीनां महेश्वरि ।\n\nनिशाचरगणानां च वारणं नाशनं तथा ।।१२२ ।।\n\nआयुर्बलप्रदं नित्यं तुष्टिपुष्टिशुभावहम् ।\n\nनारीणां मृतवत्सानां गुणवत्सुतदायकम् ।।१२३ ।।\n\nसूत्या(ः) सूतिगृहस्यापि बालग्रहनिवारणम् ।\n\nविषद(स्य?स्यु)ग्रहाणां च सदा शान्तिविवर्द्धनम् ।।१२४ ।।\n\nविषशस्त्राग्निरुद्राणां वारणं जयदं युधि ।\n\nजले स्थले तथाकाशे सर्वोत्पातेषु सर्वदा ।।१२५ ।।\n\nत्रैलोक्यवासिनामेव सर्वमङ्गलदायकम् ।\n\nसकृद्यस्तु पठेद् देवि कवचं देवदुर्लभम् ।।१२६ ।।\n\nहयमेधफलं तस्य भवत्येव न संशयः ।\n\nनित्यं यस्तु पठेद् देवि शृणुयाद्वा समाहितः ।।१२७ ।।\n\nपृ० ३७) स सर्वांल्लभते कामान् परे देवीपुरं व्रजेत् ।\n\nसंग्रामे च जयेच्छत्रून् मातङ्गानिव केसरी ।।१२८ ।।\n\nदहेत् तृणं यथा वह्निस्तथा शत्रूञ्जयेत् सदा ।\n\nनास्त्राणि तस्य शास्त्राणि शरीरे प्रभवन्ति च ।।१२९ ।।\n\nतद्गात्रं प्राप्य शस्त्राणि ब्रह्मास्त्राणि च यानि च ।\n\nमाल्यानि कुसुमानीव सुखदानि भवन्ति हि ।।१३० ।।\n\nपराः पराङ्मुखा यान्ति वि(वा?ना)युद्धेन पार्वति ।\n\nव्याधिस्तस्य कदाचित्तु दुःखं नास्ति कदाचन ।।१३१ ।।\n\nगतिस्तस्यैव सर्वत्र वायोस्तुल्या सदा भवेत् ।\n\nदीर्घायुः कामभोगी सो [एश पाठः ।] धनधान्यसमृद्धिमान् ।।१३२ ।।\n\nजितव्याधी रूपवान् स्याद् गुणवानभिजायते ।\n\nचातुर्वर्ग्यं करे तस्य भवत्येव न संशयः ।।१३३ ।।\n\nअन्यस्य वल्लभः सो [ऐश पाठः ।] वै पुत्रदारकुलान्वितः ।\n\nइह लोके सुखं भुक्त्वा परे मुक्तो भविष्यति ।।१३४ ।।\n\nन तस्य दुर्गतिर्देवि कदाचिदपि जायते ।\n\nदुर्ग्रहाः सुग्रहा यान्ति वशं गच्छन्ति मानवाः ।।१३५ ।।\n\nन तस्य विघ्नो भवति न शोको भुवि जायते ।\n\nवेतालाश्च पिशाचाश्च राक्षसाश्च भयानकाः ।।१३६ ।।\n\nते सर्वे विलयं यान्ति कवचस्यास्य कीर्त्तनात् ।\n\nतस्यैव शत्रवो देवि चिन्तामात्रप्रयोगतः ।।१३७ ।।\n\nविनश्यन्ति न संदेहो योगिन्यो भक्षयन्ति तान् ।\n\nपृ० १३८) शान्तिकादीनी कर्माणि मारणोच्चाटनानि च ।।१३८ ।।\n\nवचोमात्रेण देवेशि तस्य सिध्यन्ति भूतले ।\n\nन पापैर्लिप्यते देवि महोग्रैस्तु सुदारुणैः ।।१३९ ।।\n\nन कालस्य वशं गच्छेन्न जरा नच दुःखिता ।\n\nतत्र देशे न दुर्भिक्षं नच मारी प्रवर्त्तते ।।१४० ।।\n\nन रोगास्तत्र जायन्ते नोत्पाताः प्रभवन्ति च ।\n\nविविधाश्चैव योगिन्यस्तस्य साधक [विभक्तिलोप ऐश ।] संनिधौ ।।१४१ ।।\n\nशान्तिं चैव प्रयच्छन्ति रक्षन्ति पुत्रवत् सदा ।\n\nसर्वदा च सुखप्राप्तिः सर्वतीर्थफलं लभेत् ।।१४२ ।।\n\nनानेन सदृशः कश्चित् साधको भुवि जायते ।\n\nसुरासुरमनुष्याणां तत्त्वरूपः सुखावहः ।।१४३ ।।\n\nयेन विज्ञात[न क पाठ ।]मात्रेण स्मृतेनैव च सुन्दरि ।\n\nअक्षयांल्लभते कामान् मुक्तिस्थानं च गच्छति ।।१४४ ।।\n\nसर्वलक्षणहीनोऽपि स्मरणात् कलु[कुल क पाठ ।]षापहः ।\n\nअहो कवचमाहात्म्यं पठमानस्य नित्यशः ।।१४५ ।।\n\nविनापि योगचर्येण योगिनां समतां व्रजेत् ।\n\nभूर्जत्वचि समालिख्य चक्रं तत्त्वविनिर्मितम् ।।१४६ ।।\n\nमध्येत्रिकोणं संलिख्य साध्यसाधकयोर्लिपिम् ।\n\nतदूर्ध्वे मूलमन्त्रं च मातृकार्णेन वेष्टयेत् ।।१४७ ।।\n\nअगुरुद्रवमिश्रेण चन्दनेन सुगन्धिना ।\n\nएतद्यन्त्रं महादेवि सुरासुरसुदुर्लभम् ।।१४८ ।।\n\nपृ० ३९) रोचनाकुङ्कुमेनैव तद्बाह्ये कवचं लिखेत् ।\n\nश्वेतसूत्रेण संवेष्ट्य लाक्षया परिवेष्टयेत् ।।१४९ ।।\n\nपञ्चामृतैः पञ्चगव्यैः स्न[स्ना क पाठ ।]पयित्वा शुभेऽहनि ।\n\nसंपूज्य देवीरूपां तां गुटिकां सर्वकामदाम् ।।१५० ।।\n\nप्राणप्रतिष्ठामन्त्रेण [मात्रे क पाठ ।] प्राणांस्तत्र निवेशयेत् ।\n\nचारुणा शातकुम्भेन भूषितां योनिमुद्रया ।।१५१ ।।\n\nअन्तर्योनिं ततो ध्यात्वा तत्र संस्थापयेद् बुधः ।\n\nएषा तु गुटिका देवि कण्ठलग्ना धनप्रदा ।।१५२ ।।\n\nशीर्षे वश्यक(रे?री) देवि कट्यां स्तम्भनकारिणी ।\n\nबद्धा वामभुजे चैषा वैरिपक्षविनाशिनी ।।१५३ ।।\n\nजठरे रोगशमनी पुत्रदा हृदि संस्थिता ।\n\nविद्याकरी ललाटस्था शिखायां तु यशःप्र(दः?दा) ।।१५४ ।।\n\nदक्षिणे बाहुमूले वै यदि तिष्ठति सर्वदा ।\n\nतदा सर्वार्थसिद्धिः स्याद्यद्यन्मनसि वर्त्तते ।।१५५ ।।\n\nसत्यं सत्यं पुनः सत्यं सत्यं सत्यं पुनः पुनः ।\n\nन शक्नोमि प्रभावं हि [त क पाठ ।] कथितुं [अय णिज्लोपे ऐश पाठ ।] कवचस्य वै ।।१५६ ।।\n\nएतत्तु कवचेनैव पठनं साधनं प्रिये ।\n\nकथितं मे तव स्नेहाद् गोपनीयं सदा प्रिये ।।१५७ ।।\n\nइति श्रीगन्धर्वतन्त्रे पार्वतीश्वरसंवादे महात्रिपुरसुन्दरीत्रैलोक्यमोहनाख्यं कवचं नाम चतुर्थः पटलः ।।४ ।।\n\nपृ० ४०) पञ्चमः पटलः ।\n\nपार्वत्युवाच \n\nविना यन्त्रेण चेत् पूजा देवता न प्रसीदति ।\n\nतस्मात् कथय देवेश यन्त्रमस्या मनोहरम् ।।१ ।।\n\nयस्य दर्शनमात्रेण दारिद्र्यं नश्यति ध्रुवम् ।\n\nईश्वर उवाच \n\nसैवमालोच्य स[स्व क पाठ ।]र्गादौ सच्चिदानन्दरूपिणी ।।२ ।।\n\nसमस्ततत्त्वसंयोगात् स्मृत्यधिष्ठानरूपिणी ।\n\nव्यक्तीकरोति नित्या(वः?या)प्रकृतिः परमः पुमान् ।।३ ।।\n\nसा तत्त्वसंज्ञा चिन्मात्रा[त्रा ज्यो क पाठ ।]ज्ज्योतिषः संनिधेस्तथा ।\n\nविचिकीर्षुर्योनिभूता क्वचिदभ्येति बिन्दुना ।।४ ।।\n\nअतिव्यक्ता पराशक्तिरविनाभावलक्षणा ।\n\nअखण्डपरचिच्छक्तिर्व्याप्ता चिद्रूपिणी विभुः ।।५ ।।।\n\nसमस्ततत्त्वभावेन विवर्ते(त्सा?च्छा)समन्विता ।\n\nप्रयाति बिन्दुभावं च क्रियाप्राधान्यलक्षणम् ।।६ ।।\n\nबैन्दवं मातृचक्रस्य त्रिरूपत्वं पुनर्भवेत् ।\n\nबिन्दुः शिवात्मकस्तत्र बीजं शक्त्यात्मकं स्मृतम् ।।७ ।।\n\nतयोर्योगे भवेन्नादस्तेभ्यो यच्चिन्तयाम्यहम् ।\n\nतस्मात् तानि च चक्राणि तत्प्रकारः प्रकथ्यते ।।८ ।।\n\nततः प्राङ्मुख आसीनश्चक्रोद्धारं समारभेत् ।\n\nहेमरूप्यादिताम्राणां पट्टे चातिमनोहरे ।।९ ।।\n\nपृ० ४१) चतुरस्रे समे शुद्धे मध्योच्छूनविभूषिते ।\n\nयुग्माङ्गमिलितं देवि पट्टस्येह समीरितम् ।।१० ।।\n\nअथवा परमेशानि भूमौ चक्रं समालिखेत् ।\n\nहस्तमात्रमिते शुद्धे गोमयेनोपले[लि क पाठ ।]पिते ।।११ ।।\n\nसिन्दूररजसा तत्र कुङ्कुमेनाथ वा प्रिये ।\n\nआलिखेच्चक्रराजं च लेखन्या हैमया तथा ।।१२ ।।\n\nअथवा कुशमूलेन दर्भपाणिः समाहितः ।\n\nनेत्ररम्यं यथा चक्रं तथा कुर्याद्विचक्षणः ।।१३ ।।\n\nप्रतीच्यग्रं लिखेदेकं त्रिकोणं तदुपर्यथ ।\n\nपूर्वत्रिकोणमध्याग्रं त्रिकोणान्तरमालिखेत् ।।१४ ।।\n\nअथ संधिद्वय भित्त्वा प्रागग्रं विलिखेत् परम् ।\n\nत्रिकोणमध्यगं चक्रमष्टकोणं तथा भवेत् ।।१५ ।।\n\nततो दशारचक्रस्य निर्माणं शृणु पार्वति ।\n\nदक्षिणोत्तरगा रेखास्तिस्रो यास्तत्र तास्वपि ।।१६ ।।\n\nमध्यरेखां परित्यज्य रेखे द्वे परिवर्ध[र्द्ध क पाठ ।]येत् ।\n\nतेन षट्कोणकं कृत्वा संधिभेदे चतुष्टयम् ।।१७ ।।\n\nकृत्वा रेखाद्वयं कुर्याद् दशकोणं यथा भवेत् ।\n\nतथान्यदशकोणस्य निर्माणं परिकीर्त्यते ।।१८ ।।\n\nदक्षिणोत्तरगास्वेवं रेखाः पञ्च भवन्ति याः ।\n\nतासां रेखा(द्व?त्र)यं मध्ये हित्वा पूर्वापरं तु तत् ।।१९ ।।\n\nबाह्यरेखाद्वयं देवि पूर्ववत् परिवर्धयेत् ।\n\nपृ० ४२) तेन षट्कोणकं कृत्वा संधिभेदचतुष्टयम् ।।२० ।।\n\nकृत्वा रेखाद्वयं कुर्याद् दशकोणं यथा भवेत् ।\n\nचतुर्दशारचक्रस्य निर्माणं कथ्यतेऽधुना ।।२१ ।।\n\nदक्षिणोत्तरगास्वेवं रेखाः सप्त भवन्ति याः ।\n\nतासां रेखा(द्व?त्र)यं हित्वा बाह्ये पूर्वापरं ततः ।।२२ ।।\n\nदीर्घं रेखाद्वयं मन्त्री पूर्ववत् परिवर्ध[र्द्ध क पाठ ।]येत् ।\n\nतेन षट्कोणकं कृत्वा संधिभेदचतुष्टयम् ।।२३ ।।\n\nदशारीकृत्य तेनैव संधिभेदचतुष्टयात् ।\n\nरेखाद्वयं बहिः कुर्याद्रेखाः स्युर्नव चैव[मेन क पाठ ।] वै ।।२४ ।।\n\nकल्पयेदथ तस्याग्रैरन्यकोणचतुष्टयम् ।\n\nएवं चतुर्दशारं स्याद्विलोचनमनोहरम् ।।२५ ।।\n\nएवं निष्पादिते चक्रे यद्भवति च तच्छृणु ।\n\nमध्ये त्रिकोणमेव स्यात् तन्मध्ये बिन्दुरिष्यते ।।२६ ।।\n\nचतुर्णामपि चक्राणां बहिरग्रास्त्रिकोणकाः ।\n\nत्रिचत्वारिंशच्च गुणिता योनयोऽष्टौ च शोभनाः ।।२७ ।।\n\nमत्स्या द्वादश संपन्नाश्चतुष्कोणोपशोभिताः ।\n\nग्रन्थयोऽष्टादशापि स्युः षट्पथा ग्रन्थयोऽपरे ।।२८ ।।\n\nचतुर्विंशतिसंख्याताः शोभनास्ते चतुष्पथाः ।\n\nअष्टकोणगर्भं तु चतुष्कोणत्रयं तथा ।।२९ ।।\n\nदक्षिणोत्तरपूर्वासु दिक्षु संभवति क्रमात् ।\n\nदक्षिणोत्तरगास्तत्र नव रेखा भवन्ति हि ।।३० ।।\n\nपृ० ४३) नव रेखास्तथैवान्या वह्निवायुदिगायताः ।\n\nन[क एतत् पद्यार्ध नास्ति ।]व रेखास्तथैवान्या नैरृतेशदिगायताः ।।३१ ।।\n\nतत्र ये पञ्च देवेशि साधकाभिमुखाग्रकाः ।\n\nत्रिकोणास्ते शक्तयः स्युः पञ्च (ने?त)त्र शुभोदयाः ।।३२ ।।\n\nपूर्वाग्रा ये तु चत्वारो वह्नयस्ते प्रकीर्तिताः ।\n\nएवं चक्रं विनिर्माय बाह्ये वृत्तं विलिख्य च ।।३३ ।।\n\nतेनाष्टदलपद्मस्य निर्माणं तद्बहिस्तथा ।\n\nवृत्तेन षोडशदलं लिखेत् पद्मं मनोहरम् ।।३४ ।।\n\nवृत्तत्रयं तु तद्बाह्ये तद्बाह्ये चतुरस्रकम् ।\n\nत्रिरेखं भूपुरं विद्धि चतुर्द्धारोपशोभितम् ।।३५ ।।\n\nएवं भवन्ति चक्राणि बिन्दुनैव नव क्रमात् ।\n\nवृत्तत्रयं महेशानि न पूजायां निगद्यते ।।३६ ।।\n\nएवमेतस्य चक्रस्य प्रभावो वर्णि(तं?तुं) मया ।\n\nन शक्यते महेशानि कल्पकोटिशतैरपि ।।३७ ।।\n\nएवमेतन्महाचक्रं महाश्रीत्रिपुरामयम् ।\n\nयन्त्रं शरीरमित्याहुर्मन्त्रं ज्ञानमखण्डितम् ।।३८ ।।\n\nशरीरं त्रिविधं प्राहुर्भौतिकं च मनोमयम् ।\n\nपरं ज्ञानमयं नित्यं यदनाशि निरन्तरम् ।।३९ ।।\n\nमुद्रां भौतिकमित्याहुर्यन्त्रं विद्धि मनोमयम् [हरम् क पाठ ।] ।\n\nमन्त्रं ज्ञान[काम क पाठः ।]मयं विद्धि एवं त्रिधा वपुर्भवेत् ।।४० ।।\n\nमुद्राशरीरं मे (ब्रूहि?विद्धि) अङ्गभूतं तथा परम् ।\n\nपृ० ४४) योनिभूता महामुद्रा शरीरमिति कीर्तितम् ।।४१ ।।\n\nतस्या रससमुत्पन्नाः कामेश्वर्यादिकास्तथा ।\n\nबिन्दुचक्रं वरारोहे सर्वानन्दमयं प्रिये ।।४२ ।।\n\nसंविद्वेद्यं महाचक्रं ज्ञेयं ब्रह्मस्वरूपकम् ।\n\nततः परं शिवाङ्कस्थां महात्रिपुरसुन्दरीम् ।।४३ ।।\n\nसमावाह्य यजेद्देवीं परयाथ सपर्यया ।\n\nअग्नीशासुरवायव्यमध्ये दिक्षु च पार्वति ।।४४ ।।\n\nषडङ्गयुवतीः [सर्वज्ञादिशक्ती ।] पश्चात् पूजयित्वा विधानतः ।\n\nतन्मयीश्चा[ष्व ख पाठः ।]थ नित्याश्च यजेत् सौभाग्यकामुकः ।।४५ ।।\n\nमहात्र्यस्रं स्मरेत् तत्र पञ्चदशक[का ख पाठः ।]लात्मकम् ।\n\nवामावर्तक्रमेणैव कलाः पञ्चदश क्रमात् ।।४६ ।।\n\nअकाराद्या[द्या उ ख पाठ ।]मुकारान्तां[न्ता ख पाठ ।] दक्षिणस्यां विचिन्तयेत् ।\n\nततश्च पूर्वरेखायां दीर्घकर्णादि [ऊकारादि ।] पञ्चकम् ।।४७ ।।\n\nविचिन्त्योत्तररेखायां शक्त्या(सी?दि) [एकारादि ।] परिचिन्तयेत् ।\n\nकामेश्वर्यादिकानित्यास्तथैव परिपूजयेत् [नित्य यथा १ कामेश्वरी २ भगमालिनी ३ नित्यक्लिन्ना ४ भेरुण्डा ५ वह्निवासिनी ६ वज्रेश्वरी ६ शिवादूती ८ त्वरिता ९ कुलसुन्दरी १० नित्या ११ नीलपताका १२ विजया १३ सर्वमङ्गला १४ ज्वालामालिनी १५ चित्रा ।।ह्रीं श्रीं अ कामेश्वरीनित्याश्रीपादुका पूजयामि तर्पयामि नम इत्येव वामावर्तेन सपूजयेत् ।] ।।४८ ।।\n\nप्रतिपत्तिथिमारभ्य पौर्णमास्यन्तमद्रिजे ।\n\nएकैकां पूजयेन्नित्यां तत्तत्तिथिक्रमेण तु ।।४९ ।।\n\nआदावेकैकवृद्ध्या तु यजेत् साधकसत्तमः ।\n\nपृ० ४५) कृष्णपक्षे महेशानि पूजयेत्तु[त्तत्तु ख पाठः ।] त्रिमण्डलम् ।।५० ।।\n\nविचित्राद्या वरारोहे यावत् कामेश्वरी भवेत् ।\n\nपूजनीया विलोमेन वान्या(ः) तथैव पार्वति ।।५१ ।।\n\nउभयोः पक्षयोरन्ते यथोक्तध्यानयोगतः ।\n\n(स्व?स)र्गस्थां षोडशीं नित्यां महात्रिपुरसुन्दरीम् [पूजयेदिति शेष ।] ।।५२ ।।\n\nतत्तद्विद्यास्तथा ध्यानं यन्त्राणि पूजनानि तु ।\n\nहोमान्यन्यानि सर्वाणि काम्यानि च वरानने ।।५३ ।।\n\nपटलैः पञ्चसंख्यैस्तु पश्चात् वक्ष्याम्यहं शिवे ।\n\nअत्राङ्गावृतिभूतानां शृणु पूजां वरानने ।।५४ ।।\n\nईश्वर उवाच \n\nतत्र तत्र महेशानि समावाह्य विधानतः ।\n\nपूजयेत् साधको भक्त्या य(दो?थो)क्तक्रमवर्त्म(का?ना) ।।५५ ।।\n\nमूलाद्येनैव तत्राद्यां हंसेन पुटितेन तु ।\n\nद्वितीयेन द्वितीयां च तृतीयेन तृतीयकम् ।।५६ ।।\n\nचतुर्थेन चतुर्थी च पञ्चमेनैव पञ्चमीम् ।\n\nषष्ठेन तु तथा षष्ठीं सप्तमेन तु सप्तमीम् ।।५७ ।।\n\nअष्टमेनाष्टमीं चैव नवमीं नवमेन तु ।\n\nदशमीं दश(मी?मे)नैव एकादशीं तथैव हि ।।५८ ।।\n\nएकादशाक्षरेणैव द्वादशीं द्वादशेन तु ।\n\nत्रयोदशीं च तत्रैव त्रयोदशाक्षरेण तु ।।५९ ।।\n\nचतुर्दशाक्षरेणैव यजेत् तत्र चतुर्दशीम् ।\n\nपञ्चदशाक्षरेणैव यजेत् पञ्चदशीं ततः ।।६० ।।\n\nपृ० ४६) समस्तेन तथा देवि षोडशीं परिपूजयेत् ।\n\nआदा[आद्या क पाठ ।]वन्ते च मध्ये च सपर्या खलु पार्वति ।।६१ ।।\n\nमहादेव्याः समाख्याता नित्यैव विहितागमे ।\n\nतामेव पूजयेद्वापि महात्रिपुरसुन्दरीम् ।।६२ ।।\n\nयतस्तस्याः समुत्पन्नं नित्यामण्डलमीदृशम् ।\n\nअथान्यत् संप्रवक्ष्यामि काम्यं कामार्थसिद्धये ।।६३ ।।\n\nयथोक्तां कुलजां शस्तां चारुलक्षणलक्षिताम् ।\n\nस्वेच्छाऋतुमतीं पूर्ण[र्णा क पाठ ।]यौवनाच्छन्न[च्छादितशै क पाठ ।]शैशवाम् ।।६४ ।।\n\nतत्राद्यदिवसे देवीं पूजयित्वा यथाविधि ।\n\nयजेत् कामेश्वरीमाद्यां द्वितीयां द्वितीये तथा ।।६५ ।।\n\nतृतीयेऽथ तृतीयां च चतुर्थे[र्थी क पाठः ।] च चतुर्थिकाम् ।\n\nपञ्चमे पञ्चमीं चैव षष्ठीं षष्ठे तथाहनि ।।६६ ।।\n\nसप्तमे सप्तमीं चैव अष्टमीमष्टमेऽहनि ।\n\nनवमे नवमीं देवीं दशमे दशमीं तथा ।।६७ ।।\n\nएकादशीं तथा रुद्रे द्वादशीं द्वादशेऽहनि ।\n\nत्रयोदशदिने देवीं त्रयोदशीं क्रमेण तु ।।६८ ।।\n\nचतुर्दशीं तथा शक्रे पञ्चदशीं ततो यजेत् ।\n\nषोडशीं षोडशे पूर्णे यजेद् (बु?वृ)द्धिक्रमेण तु ।।६९ ।।\n\nअन्याश्चैव यजेत् पश्चादपरं यत् प्रकीर्तितम् ।\n\nषोडशर्तुर्निशाः स्त्रीणां तासु क्रमोत्क्रमाद् यजेत् ।।७० ।।\n\nयथाविधि क्रमेणैव न दिनं व्यतिलङ्घयेत् ।\n\nपृ० ४७) नैव विसर्जयेत् तां तु यावत्सा[स्या क पाठः ।] स्यात् फलार्थिनी ।।७१ ।।\n\nफलार्थिनीं विदित्वैव विसृज्यान्यां समाश्रयेत् ।\n\nनिशाः षोडशः संयुक्ताः षोडश शक्तयस्तथा ।।७२ ।।\n\nएकस्मिन् दिवसे देवि लभ्यन्ते भाग्ययोगतः ।\n\nपूजयेत्ताः प्रयत्नेन यथावत् पूर्वसूचिताः ।।७३ ।।\n\nरात्रौ वृद्ध्या दिने हान्या रसे मध्ये स्थितो बली ।\n\nऋतुमेकं क्रमेणैव स भवेत् सुरपादपः ।।७४ ।।\n\nविमलाजयिनीमध्ये गुरवः [अष्टारचक्रे गुरुक्रमसपर्या बोध्येति सूच्यते ।] कथितास्तु ते ।\n\nत्रैलोक्यमोहने चक्रे बुद्धं च परिपूजयेत् ।।७५ ।।\n\nब्रह्मविष्णुशिवाख्यास्तास्तिस्रो रेखाश्च तन्निभाः ।\n\nतत्रादौ ब्रह्मरेखायामणिमाद्याः [अणिमा-लघिमा-महिमा-ईशित्व-प्राकाम्य-भुक्तिसिद्धि-इच्छासिद्धि-रससिद्धि-मोक्षसिद्धय इत्येता ब्रह्मरेखाया पूज्या ।] स्थिताः प्रिये ।।७६ ।।\n\nवराभयकरा रक्ताः समीहितफलप्रदाः ।\n\nकौमारी पीतवर्णा च शक्तितोमरधारिणी ।।७७ ।।\n\nवरदाभयहस्ता च ध्यातव्या परमेश्वरी ।\n\nअङ्कुशं तोमरं विद्युत्कुलिशौ बिभ्रती करैः ।।७८ ।।\n\nइन्द्राणी गौरवर्णा च ध्येया सर्वसमृद्धिदा ।\n\nवैष्णवी श्यामवर्णा च शंखचक्रवराभयान् ।।७९ ।।\n\nहस्तपद्मैश्च बिभ्राणा दिव्यभूषणभूषिता ।\n\nवाराही श्यामवर्णा च पोत्रिवक्त्रसमन्विता ।।८० ।।\n\nहलं च मुस[ष क पाठः ।]लं खड्गं खेटकं दधती करैः ।\n\nपृ० ४८) चामुण्डा कृष्णवर्णा च शूलं डमरुकं तथा ।।८१ ।।\n\nखड्गं वेतालकं चैव दधना दक्षिणैर्भुजैः ।\n\nखेटकं चष[स क पाठः ।]कं चैव नागं घण्टां च वामकैः ।।८२ ।।\n\nब्रह्माणीप्रमुखाः [ब्रह्माणी-माहेश्वरी कौमारी-वैष्णवी-वाराही-इन्द्राणी-चामुण्डा-महालक्ष्म्य इत्येता मध्यमाया विष्णुरेखायां पूज्याः ।] सर्व[आ] विष्णुरेखा समाश्रिताः ।\n\nब्रह्माणी रक्तवर्णा च चतुर्भिः शोभिता मुखैः ।।८३ ।।\n\nवरदाभयहस्ता च कुण्डि[ण्ड क पाठ ।]काक्षलसत्करा ।\n\nमाहेश्वरी श्वेतवर्णा त्रिनेत्रा शूलधारिणी ।।८४ ।।\n\nकृपाणमे(नं?णं) परशुं दधाना पाणिभिः प्रिये ।\n\nभेदमस्याः परं गुह्यं संक्षेपात् कथ्य[थिता ख पाठ ।]तेऽधुना ।।८५ ।।\n\nमहालक्ष्मीस्तु पीताभा पद्मे दर्पणमेव च ।\n\nमातुलुङ्गफलं चैव दधाना परमेश्वरी ।।८६ ।।\n\nशिवरेखां समाश्रित्य संक्षोभण्यादिकाः [सक्षोभण्यादयो मुद्रादेव्य प्रकटयोगिन्यस्त्रैलोक्यमोहने चक्रे चतुरस्ररेखात्मके शिवरेखाया सपूज्या ।] स्थिताः ।\n\nरक्ताः संक्षोभणीमुख्याः स्वस्वमुद्राकरान्विताः ।।८७ ।।\n\nएताः प्रकटयोगिन्यो ध्येयाः सर्वसमृद्धये ।\n\nअणिमापुरतो देवि त्रिपुरा चक्रनायिका ।।८८ ।।\n\nशुद्धस्फटिकसंकाशा मुक्तारत्नविभूषिता[ताः क पाठ ।] ।\n\nपुस्तकं चाक्षमालां च कमलद्वयमुत्तमम् ।।८९ ।।\n\nबिभ्रती सिद्धये ध्येया महापातकनाशिनी ।\n\nत्रिवृत्तं [वृत्तत्रयं महेशानि न पूजाया निगद्यते (५।३६) इत्युक्त्या पूजाया नोपयुज्यते तत् ।] चन्द्रसूर्याग्निस्वरूपं विद्धि पार्वति ।।९० ।। \n\nपृ० ४९) सर्वाशापूरके चक्रे रविवेददलान्विते ।\n\nब्रह्माणं चिन्तयेत्तत्र स्रवत्पीयूषवर्षिणि[र्पिते ख पाठ ।] ।।९१ ।।\n\nकामाकर्षणिकाद्यास्तु षोडशस्वरसंयुताः ।\n\nसृ[शृ क पाठ ।]णिपाशधराः सर्वा रूपेणापीह तत्समाः ।।९२ ।।\n\nएतास्तु गुप्ययोगिन्यो [ता यथा कामबुद्ध्यहकारशब्दस्पर्शरूपरसगन्धचित्तधैर्यस्मृतिनामबीजात्मामृतशरीराकर्षण्यः इति गुप्तयोगिन्य सर्वाशापरिपूरक षोडशदलचक्रे सपूज्याः ।] ध्येयाः सर्वसमृद्धिदाः ।\n\nकामाकर्षणिकाग्रे तु त्रिपुरेशी व्यवस्थिता ।।९३ ।।\n\nत्रिपुरासदृशी ध्येया त्रिपुरेशी वरानने ।\n\nअष्टपत्रं वरारोहे जपाकुसुमसंनिभम् ।।९४ ।।\n\nसर्वसंक्षोभ(नं?णं) नाम सर्वकामफलप्रदम् ।\n\nचिन्तयित्वा शिवं तत्र वर्गाष्टकसमन्विताः ।।९५ ।।\n\nअनङ्गकुसुमाद्यास्तु स्मृता गुप्ततराश्च [यथा अनङ्गकुसुमानङ्गमेखलानङ्गमदनानङ्गमदनातुरानङ्गरेखानङ्गवेगिन्यनङ्गाङ्कुशानङ्गमालिनीति एता गुप्ततरयोगिन्यः सर्वसक्षोभकारकेऽष्टदलचक्रे सपूज्याः ।] ताः ।\n\nसुन्दरीसदृशाः सर्वाः सर्वकामफलप्रदाः ।।९६ ।।\n\nअनङ्गकुसुमाग्रे तु ध्येया त्रिपुरसुन्दरी ।\n\nसर्वालङ्कारसंपन्ना पुस्तकं चाक्षमालिकाम् ।।९७ ।।\n\nवराभयौ च दधती बन्धूककुसुमप्रभा ।\n\nसर्वसौभाग्यदे चक्रे दाडिमीकुसुमप्रभे ।।६८ ।।\n\nचतुर्दशारके देवि भास्करं परिचिन्तयेत् ।\n\nपृ० ५०) सर्वसंक्षोभणीमुख्याः [सर्वसंक्षोभिणी-सर्वविद्राविणी-सर्वाकर्षिणी-सर्वाह्लादिनी-सर्वमोहिनी-सर्वस्तम्भिनी-सर्वजृम्भिणी-सर्ववशङ्करी-सर्वरञ्जनी-सर्वोन्मादिनी-सर्वार्थसाधनी-सर्वसंपत्पूरणी-सर्वमन्त्रमयी-सर्वद्वन्द्वक्षयकरीत्येता संप्रदाययोगिन्य सर्वसौभाग्यदायके चतुर्दशारचक्रे पूज्याः ।] संप्रदायाः स्मृता इमाः ।।९९ ।।\n\nसर्वसंक्षोभणीशक्तेः[क्ति क पाठ ।] पुरस्त्रिपुरवासिनी ।\n\nसुन्दर्याः सदृशी ध्येया सर्वकामफलप्रदा ।।१०० ।।\n\nसर्वार्थसाधके चक्रे सर्वरक्षाकरे तथा ।\n\nबाह्यारदशकोणे च जपाकुसुमसन्निभे ।।१०१ ।।\n\nनारायणं प्रपूज्याथ बाह्यारदशके ततः ।\n\nसर्वसिद्धिप्रदामुख्याः कुलकौला [सर्वादय सिद्धिप्रदा-संपत्प्रदा-प्रियकरी-मङ्गलकारिणी-कामप्रदा-दुःखविमोचिनी-मृत्युप्रशमनी-विघ्नविनाशिनी-अङ्गसुन्दरी-सौभाग्यदायिनी- इत्येताः कुलकौलयोगिन्यः सर्वार्थसाधके बहिर्दशारचक्रे पूज्या ।] इमाः स्मृताः ।।१०२ ।।\n\nसर्वसिद्धिप्रदाग्रे तु त्रिपुरा[र ख पाठ ।]श्रीर्व्यवस्थिता ।\n\nउद्यद्भानुसहस्राभा दिव्यालंकारभूषिता ।।१०३ ।।\n\nपुस्तकं जपमालां च दधती वरदाभये ।\n\nअन्तर्दशारचक्रे च पूज्याः सर्वसमृद्धिदाः ।।१०४ ।।\n\nतथा निग[र्व?र्भ]योगिन्यः सर्वज्ञा[ज्ञा क पाठः ।]प्रमुखाः [सर्वज्ञा-सर्वशक्ति-सर्वैश्वर्यप्रदा-सर्वज्ञानमयी-सर्वव्याधिविनाशिनी-सर्वाधारस्वरूपा-सर्वपापहरा-सर्वानन्दमयी-सर्वरक्षास्वरूपिणी-सर्वेप्सितफलप्रदा- इत्येता निगर्भयोगिन्यः सर्वरक्षाकरेऽन्तर्दशारचक्रे पूजनीया ।] प्रिये ।\n\nसर्वज्ञापुरतो देवि स्थिता त्रिपुरमालिनी ।।१०५ ।।\n\nइन्द्रगोपप्रभा देवी पाशाङ्कुशकपालिनी ।\n\nमहाभीति[ह?क]रा सम्यक् साधकानां क्षणादियम् ।।१०६ ।।\n\nपृ० ५१) सर्वरोगहरे चक्रे बालार्क[लक क पाठ ।]किरणारुणे ।\n\nवशिनीप्रमुखास्तत्र रहस्ययोगिनीर्यजेत् ।।१०७ ।।\n\nवशिनीप्रमुखा[वशिनी-कामेश्वरी-मोदिनी-विमला-अरुणा-जयिनी-सर्वेश्वरी-कौलिनी-वाग्देवता इत्येता रहस्ययोगिन्यः सर्वरोगहरे वसुकोणचक्रे सपूज्या ।]रक्ता वराभयकरान्विताः ।\n\nपुस्तकं जपमालां च दधानाः परमेश्वरि ।।१०८ ।।\n\nवशिनीपुरतो देवि सर्वसिद्धिप्रदायिनीम् ।\n\nतथा त्रिपुरसिद्धां च ध्यायेद्विषविनाशिनीम् ।।१०९ ।।\n\nत्रिकोणाग्रविभागस्य दक्षिणे वामके प्रिये ।\n\nचतुष्पथसमायुक्ते बाणचापौ प्रपूजयेत् ।।११० ।। \n\nत्रिकोणस्योर्ध्वभागस्य वामदक्षिणयोस्तथा ।\n\nषडध्वरूपयोर्देवि पाशाङ्कुशौ व्यवस्थितौ ।।१११ ।।\n\nसर्वसिद्धिप्रदे चक्रे त्रिकोणे परमेश्वरि ।\n\nउद्यत्सूर्यसहस्राभे बन्धूककुसुमप्रभे ।।११२ ।।\n\nअतिरहस्ययोगिन्यः संस्थिता वीरवन्दिते ।\n\nअग्रकोणे अग्निचक्रे कामरूपे वरानने ।।११३ ।।\n\nकामेश्वरी त्रिनेत्रा च तरुणारुणविग्रहा ।\n\nचष[स क पाठ ।]कं वरदानं च पाशं चाङ्कुशमेव च ।।११४ ।।\n\nदधती परमेशानिं ध्येया रुद्रात्मशक्तिका ।\n\nवामकोणे त्रिकोणस्य सूर्यचक्रे महेश्वरि ।।११५ ।।\n\nजालन्धरे महापीठे वज्रेश्वरी समीरिता ।\n\nत्रिनेत्रा पूर्णचन्द्रास्या बन्धूककुसुमप्रभा ।।११६ ।।\n\nपृ० ५२) पाशाङ्कुशौ शरांश्चापं चष[स क पाठ ।]कं मातुलुङ्गकम् ।\n\nदधती चारुरूपा सा ध्येया विष्ण्वात्मशक्तिका ।।११७ ।।\n\nदक्षकोणे त्रिकोणस्य (लो?सो)मचक्रे वरानने ।\n\nपूर्णगिर्यालये देवि कथिता भगमालिनी ।।११८ ।।\n\nत्रिनेत्रा तरुणेन्दुमस्ता सिन्दूरारुणविग्रहा ।\n\nपुस्तकं जपमालां च पाशाङ्कुशकमेव च ।।११९ ।।\n\nदधती परमेशानी ध्येया ब्रह्मात्मशक्तिका ।\n\nकामेश्वरी पुरोभागे त्रिपुरा(म्ना?म्बा) व्यवस्थिता ।।१२० ।।\n\nमालिनीसदृशी ध्येया सर्वकामफलप्रदा ।\n\nअथवा रश्मयः सर्वा देवीरूपेण चिन्तयेत् ।।१२१ ।।\n\nनवावरणशक्तीनां ध्यानं देव्याः समं यतः ।\n\nनिःसरन्ति यथा नित्यं सूर्यबिम्बान्मरीचयः ।।१२२ ।।\n\nदेव्यस्तथा समुत्पन्ना महादेव्याः शरीरतः ।\n\nउड्याणपीठके देवि ब्रह्मचक्रे वरानने ।।१२३ ।।\n\nपरापररहस्याख्या देवी ब्रह्मस्वरूपिणी ।\n\nचक्रेशीमपि तामेव पूजयेत् साधकोत्तमः ।।१२४ ।।\n\nस्थितिक्रमेण पूजेयं यन्त्रोद्धारक्रमेण तु ।\n\nसृष्टिक्रमं महद्गुह्यं पूजनं परमेश्वरि ।।१२५ ।।\n\nपार्वत्युवाच \n\nचक्रमण्डलमाख्यातं न पूजा तत्र मण्डले ।\n\nइदानीं कथयेशान पूजाक्रममनुत्तमम् ।।१२६ ।।\n\nपृ० ५३) ईश्वर उवाच ।\n\nशृणु देवि प्रवक्ष्यामि पूजाक्रममनुत्तमम् ।\n\nयस्य प्रबोधमात्रेण जीवन्मुक्तः प्रमोदते ।।१२७ ।।\n\nदेव्या नित्योदिता पूजा त्रिभिर्भेदैर्व्यवस्थिता ।\n\nपरा[अपरा च क पाठ ।] चैवापरा देवि तृतीया च परापरा ।।१२८ ।।\n\nचक्रमध्ये समावाह्य पू(ज?ज्य)ते द्रव्यविस्तरैः ।\n\nप्रथमा सा समाख्याता मता पुरन्दरादिभिः ।।१२९ ।।\n\nमृ(दा?द्वा)सने समासीनः खगसंयमने रतः ।\n\nसमकायशिरोग्रीवो नासालोकनतत्परः ।।१३० ।।\n\nविकल्परूपसंजल्पविमुखो भावतत्परः ।\n\nमहापद्मवनान्तःस्थां परमानन्दरूपिणीम् ।।१३१ ।।\n\nआप्यायितजगद्रूपां परमामृतवर्षिणीम् ।\n\nतत्तज्ज्ञानमये चक्रे परमात्मस्वरूपिणीम् ।।१३२ ।।\n\nअर्ध[र्द्ध क पाठ ।]मात्रा योनिरूपां बिन्दुत्रिवलयात्मिकाम् ।\n\nपरमानन्दपुष्पेण पूजयेदात्मरूपिणीम् ।।१३३ ।।\n\nइन्द्रियप्रीणनैर्द्रव्यैर्विहितं स्वात्मपूजनम् ।\n\nउत्तमेयं द्वितीया सा मया निष्पाद्यते सदा ।।१३४ ।।\n\nपरापरा समाख्याता उभयं यत्र विद्यते ।\n\nदेवकीसूनुना चेयं निष्पाद्यते सदा प्रिये ।।१३५ ।।\n\nइति श्रीपार्वतीश्वरसंवादे गन्धर्वतन्त्रे यन्त्रोद्धारावरणशक्त्यर्चनं नाम पञ्चमः पटलः ।।५ ।।\n\nपृ० ५४) षष्ठः पटलः ।\n\nपार्वत्युवाच ।\n\nदेव्याः पूजा समाख्याता तृतीया या महेश्वर ।\n\nकथय [ता कथय क पाठ ।] तां सुरश्रेष्ठ विस्त[स्ता क पाठ ।]रेणाधुना प्रभो ।।१ ।।\n\nज्ञानेन कर्मणा चेह देहशुद्धिर्द्विधा भवेत् ।\n\nज्ञानशुद्धिस्त्वया प्रोक्ता कर्मशुद्धिर्न दर्शिता ।।२ ।।\n\nवि(न्मु?ण्मू)त्रपिच्छलो देहः कथं देवमयो भवेत् ।\n\nतन्मे वद महादेव प्रसादसुमुख प्रभो ।।३ ।।\n\nईश्वर उवाच \n\nज्ञानेन कर्मणा वापि सिद्धिर्भवति नान्यथा ।\n\nज्ञानयोगश्च वक्तव्यः कर्मयोगं शृणु प्रिये ।।४ ।।\n\nब्राह्म्ये मूहूर्ते उत्थाय साधकः स्थिरमानसः ।\n\nपद्मासनसमासीनः प्राणायामपुरःसरः ।।५ ।।\n\nब्रह्मरन्ध्र[न्ध्रे ख पाठः ।]स्थिते पद्मे सहस्रदलशोभिते ।\n\nविमले पूर्णचन्द्रस्य मण्डले चिन्तयेद् गुरुम् ।।६ ।।\n\nशुद्धस्फटिकसंकाशं श्वेताभरणभूषितम् ।\n\nतादृक्प्रसूनमाल्यादिविभूषिततनुं [त क पाठः ।] तथा ।।७ ।।\n\nपद्मासनसमासीनं सर्वयोगिनिषेवितम् ।\n\nवराभयकरं शान्तं द्विनेत्रं करुणामयम् ।।८ ।।\n\nवामोरूगतया शक्त्या रक्तया वामपाणिना ।\n\nधारयन्त्योत्पलं दक्षहस्तेनालिङ्गितं विभुम् ।।९ ।।\n\nपृ० ५५) परमानन्दसंदोहसान्द्रमानसमीश्वरम् ।\n\nआनन्दसान्द्ररक्ताक्षं स्मरेत् स्मितमुखाम्बुजम् ।।१० ।।\n\n[बालाद्य ऐ भुवनेशानी ह्री रमा श्री खेचरी हसखफ्रे शिवो ह चन्द्रा० स मातृकान्त क्ष कालो म शक्रो ल अम्बु वह्निः र वायु० य वामकर्ण० ऊ ।वक्रमिति तथा सहखफ्रे सहक्षमलवरयीमिति ।शिवचन्द्राविति ह्सौ० चन्द्रशिवौ सहौ० ।] बालाद्यं भुवनेशानी रमा चैवाथ खेचरी ।\n\nशिवचन्द्रौ मातृकान्तं कालशक्रा(द्यु?म्बु)वह्नयः ।।११ ।।\n\nवायुश्च वामकर्णेन योजिता बिन्दुनादिनः ।\n\n[च?व]क्रं कृत्वादिमं तेषु कर्णे वामाक्षि योजयेत् ।।१२ ।।\n\nशिवचन्द्रौ त्रिशूलाढ्यौ बिन्दुना परिमण्डितौ ।\n\nचन्द्रशिवौ त्रिशूलाढ्यौ [स्व?स]र्गवन्तौ महेश्वरि ।।१३ ।।\n\nतस्मात् स्वगुरुनामान्ते आनन्दनाथ चालिखेत् ।\n\nतथा शक्तिपदान्ते वै अम्बा[तत्रोप क पाठ ।]पदमतो लिखेत् ।।१४ ।।\n\nपादुकां पूजयामीति विधिना परिपूजयेत् ।\n\nलं पृथिव्यात्मना ब्रह्मणा गन्धं कल्पयामि गन्धतन्मात्रात्मने \n\nघ्रा(ण?णेन्द्रियाय) गन्धं गृहाण स्वाहा, \n\nअथाङ्गुष्ठकनिष्ठाभ्यां योजयेद्गन्धमुत्तमम् ।।१५ ।।\n\nहं आकाशात्मना सदाशिवेन पुष्पं कल्पयामि शब्दतन्मात्रात्मने \n\nश्रोत्रेन्द्रि(य?याय) शब्दं गृहाण स्वाहा,\n\nअङ्गुष्ठतर्जनीयोगं पुष्पदानं तथैव हि ।\n\nयं वायवात्मना ईश्वरेण धूपं कल्पयामि स्पर्शतन्मात्रात्मने\n\nत्वगिन्द्रियाय स्पर्शं गृहाण स्वाहा,\n\nअङ्गुष्ठमध्यमायोगं धूपदानं तथैव हि ।।१६ ।।\n\nपृ० ५६) [वं?रं] वह्न्यात्मना रुद्रेण दीपं कल्पयामि रूपतन्मात्रात्मने \n\nचक्षुरिन्द्रियाय रूपं गृहाण स्वाहा,\n\nअङ्गुष्ठाभ्यां महेशानि दीपं दद्यात् समाहितः ।\n\nवं अमृतात्मना विष्णुना नैवेद्यं कल्पयामि रसतन्मात्रात्मने \n\nजिह्वेन्द्रियाय रसं गृहाण स्वाहा, \n\nअङ्गुष्ठानामिकायोगं नैवेद्यं तत्प्रतिष्ठितम् ।।१७ ।।\n\nएवं कुलगुरुं देवि पूजयित्वा विधानतः ।\n\nयोनिमुद्रां प्रदर्श्याथ प्रणमेत् सिद्धिहेतवे ।।१८ ।।\n\nनमस्ते भगवन्नाथ शिवाय गुरुरूपिणे ।\n\nविद्यावतारसंसिद्ध्यै स्वीकृतानेकविग्रह ।।१९ ।।\n\nनवाय नवरूपाय परमात्मैकरूपिणे ।\n\nसर्वाज्ञानतमोभेदभानवे चिद्घनाय ते ।।२० ।।\n\nस्वतन्त्राय दया[तृ?कॢ]प्तविग्रहाय शिवात्मने ।\n\nपरतन्त्राय भक्तानां भव्यानां भव्यरूपिणे ।।२१ ।।\n\nविवेकिनां विवेकाय१ विम[र्षा?र्शा]य विम[र्ष?र्शि]नाम् ।\n\nप्रकाशिनां प्रकाशाय ज्ञानिनां ज्ञानरूपिणे ।।२२ ।।\n\nपुरस्तात् पार्श्वयोः पृष्ठे नमस्कुर्यामुपर्यधः ।\n\nसदा सच्चित्तरूपेण विधेहि भवदासनम् ।।२३ ।।\n\nअज्ञानतिमिरान्धस्य ज्ञानाञ्जनशलाकया ।\n\nचक्षुरुन्मीलितं येन तस्मै श्रीगुरवे नमः ।।२४ ।।\n\nनमोऽस्तु गुरवे तुभ्यं ब्रह्मविष्णुशिवात्मने ।\n\nपृ० ५७) अविद्याग्रस्तसंसारसागरोत्तारहेतवे ।।२५ ।।\n\nगुरुर्ब्रह्मा गुरुर्विष्णुर्गुरूर्देवो महेश्वरः ।\n\nगुरुरेव परं ज्ञानं गुरुरेव परं तपः ।।२६ ।।\n\nअतः सर्वत्र देवेशि गुरुपूजा गरीयसी ।\n\nअन्यदेवसपर्या वा चान्यदेवस्य कीर्तनम् ।।२७ ।।\n\nगुरुदेवं विना देवि तदग्रे क्रियते यदि ।\n\nतदा नरकमाप्नोति सत्यमेतद्वदाम्यहम् ।।२८ ।।\n\nपूजिते गुरुपादे वै सर्व[देवः?दैव]सुखी भवेत् ।\n\nसर्वेषां मन्त्रतन्त्राणां पितासौ यः सदाशिवः ।।२९ ।।\n\nयस्य भक्तिर्गुरौ नित्यं वर्तते देववत् प्रिये ।\n\nतस्य सर्वार्थसिद्धिः स्यान्नान्यथा खलु पार्वति ।।३० ।।\n\nगुरुपादरजो मूर्ध्नि ध्यात्वा कर्म समारभेत् ।\n\nब्रह्मरन्ध्रे सहस्रारे कर्पूरधवलो गुरुः ।।३१ ।।\n\nवराभयकरो नित्यो ब्रह्मरूपी सदानघः ।\n\nजागर्ति परमेशानि निजस्थानप्रकाशकः ।।३२ ।।\n\nकुलनाथं परित्यज्य ये शाक्ताः प[रि?र]सेविनः ।\n\nतेषां दीक्षा च यागश्च ह्यभिचाराय कल्पते [ल्प्य क पाठ ।] ।।३३ ।।\n\nतस्मात् सर्वप्रयत्नेन कुलीनं गुरुमाश्रयेत् ।\n\nकुलीनः सर्वविद्यानामधिकारीति गीयते ।।३४ ।।\n\nदीक्षाप्रभुः स एवात्र सर्वतन्त्रेषु नापरः ।\n\nगुरुमण्डलपूजां तु कुर्यात् सप्तसु पर्वसु ।।३५ ।।\n\nपृ० ५८) देव्युवाच \n\nविना योगं न सिध्येत[द्ध्ये क पाठ ।] कुण्डलीचङ्क्रमः प्रभो ।\n\nमूलपद्मे कुण्डलिनी यावन्निद्रायिता प्रभो ।।३६ ।।\n\nतावन्न किंचित् सिध्येत [द्ध्ये क पाठ ।] मन्त्रयन्त्रार्चनादिकम् ।\n\nजागर्ति यदि सा देवी बहुभिः पुण्यसंचयैः ।।३७ ।।\n\nतदा प्रसादमायान्ति मन्त्रयन्त्रार्चनादयः ।\n\nशिववद्विहरेल्लोके अष्टैश्वर्यसमन्वितः ।।३८ ।।\n\nयोगयोगाद् भवेन्मुक्तिर्मन्त्रसिद्धिरखण्डिता ।\n\nसिद्धे मनौ परावाप्तिरिति शास्त्रार्थनिर्णयः ।।३९ ।।\n\nयुक्तात्मा येन विहरेत् स्वर्गे मर्त्ये रसातले ।\n\nजीवन्मुक्तश्च देहान्ते परं निर्वाणमाप्नुयात् ।।४० ।।\n\nतत् कार्त्स्न्येन परं योगं योगं कथयस्व मयी[हे ख पाठः ।]श्वर ।\n\nईश्वर उवाच \n\nकथयामि तव स्नेहाद् योगयोग्यासि पार्वति ।।४१ ।।\n\nसंसारोत्तारणं मुक्तिर्योगशब्देन कथ्यते ।\n\nयोगो हि ललिता देवी निश्चितं विद्धि पार्वति ।।४२ ।।\n\nन योगो नभसः पृष्ठे न भूमौ न रसातले ।\n\nऐक्यं जीवात्मनोश्चा[नश्चा क पाठ ।]हुर्योगं योगविशारदाः ।।४३ ।।\n\nकामक्रोधलोभमोहमदमात्सर्यसंज्ञकाः [क क पाठ ।] ।\n\nतत्समूहाः षडाख्याता योगविघ्नकरा इमे ।।४४ ।।\n\nयो[गज्ञै?गाङ्गै]रेभिर्जित्वो तान्योगिनो योगमाप्नुयुः ।\n\nपृ० ५९) यमं नियममासनप्राणायामौ ततः परम् ।।४५ ।।\n\nप्रत्याहारं धारणाख्यं ध्यानं सार्धं[र्द्ध क पाठ ।] समाधिना ।\n\nअष्टाङ्गान्याहुरेतानि योगिनो योगसाधने ।।४६ ।।\n\nअहिंसा सत्यमस्तेयं ब्रह्मचर्यं दयार्जवम् ।\n\nक्षमा धृ[धृतिमिताहारशौच क पाठ ।]तिर्मिताहारः शौचं चेति यमा दश ।।४७ ।।\n\nतपः संतोषमास्तिक्यं दानं देवस्य पूजनम् ।\n\nसिद्धान्तश्रवणं चैव ह्रीर्मतिश्च जपो हुतम् ।।४८ ।।\n\nदशैते नियमाः प्रोक्ता योगशास्त्रविशारदैः ।\n\nपद्मासनं स्वस्तिकाख्यं भद्रं वज्रासनं तथा ।।४९ ।।\n\nवीरासनमिति प्रोक्तं क्रमादासनपञ्चकम् ।\n\nऊर्वोरुपरि विन्यस्य सम्यक् पादतले उभे ।।५० ।।\n\nअङ्गुष्ठौ च निबध्नीयाद् हस्ताभ्यां व्युत्क्रमात् ततः ।\n\nपद्मासनमिति प्रोक्तं योगिनां हृदयङ्गमम् ।।५१ ।।\n\nजानू[नु पाठ ।]र्वोरन्तरे सम्यक् कृत्वा पादतले उभे ।\n\nऋजुकायो वसेद्योगी स्वस्तिकं तत्प्रचक्षते ।।५२ ।।\n\nसीव[सेम क पाठः ।]न्याः पार्श्वयोर्न्यस्येद् गुल्फयुग्मं सुनिश्चलम् ।\n\nवृषणाधः पादपार्ष्णिं पाणिभ्यां परिबन्धयेत् ।।५३ ।।\n\nभद्रासनं समुद्दिष्टं योगिभिः परिकीर्तितम् ।\n\nऊर्वोः[उ ख पाठ ।] पादौ क्रमान्न्यस्य जान्वोः प्रत्यङ्मुखाङ्गुली[लीः ख पाठ ।] ।।५४ ।।\n\nकरौ निद[व क पाठः ।]ध्यादाख्यातं वज्रासनमनुत्तमम् ।\n\nएकं पादमधः कृत्वा विन्यस्योरावथेतरम् ।।५५ ।।\n\nपृ० ६०) ऋजुकायो वसेद्योगी वीरासनमितीरितम् ।\n\nइडया कर्षयेद्वायुं बाह्यं षोडशमात्रया ।।५६ ।।\n\nधारयेत् पूरितं योगी चतुःषष्ट्या च मात्रया [मात्रालक्षण यथाह नारद-कालेन यावतात्मीयो हस्त स्व जानुमण्डलम् ।पर्येति मात्रा तुल्या स्यात् स्वया श्वासंकमात्रयेति ।।तथा फेत्कारिणातन्त्रे-जानु प्रदक्षिणीकृत्य न वृत न विलम्बितम् ।क्रियते चागुलीस्फोट सा मात्रा परिकीर्तितेति ।।] ।\n\nसुषुम्नामध्यगं सम्यग् द्वात्रिंशन्मात्रया शनैः ।।५७ ।।\n\nनाड्या पिङ्गलया चैवं रेचयेद्योगवित्तमः ।\n\nप्राणायाममिमं प्राहुर्योगशास्त्रविशारदाः ।।५८ ।।\n\nभूयोभूयः क्रमात्तस्य व्यत्यासेन समाचरेत् ।\n\nमात्रावृद्धिक्रमेणैव सम्यग् द्वादश षोडश ।।५९ ।।\n\nजपध्यानादिभिर्युक्तं सगर्भं तद्विदुर्बुधाः ।\n\nत[दु?द]पेतं विगर्भं च प्राणायामं परं विदुः ।।६० ।।\n\nक्रमादभ्यसतः पुंसो देहे स्वेदोद्गमोऽधमः ।\n\nमध्यमः क[ल्प?म्प]संयुक्तो भूमित्यागः परो मतः ।।६१ ।।\n\nउत्तमस्य गुणावाप्तिर्यच्छीलनकमिष्यते ।\n\nइन्द्रियाणां विचरतां विषयेषु निराकुलम् ।।६२ ।।\n\nबलादाहरणं तेभ्यः प्रत्याहारोऽयमीरितः ।\n\nअङ्गुष्ठगुल्फजानुषु सी[म?व]नीलिङ्गनाभिषु ।।६३ ।।\n\nहृद्ग्रीवाकण्ठदेशेषु लम्बिकायां ततो नसि ।\n\nभ्रूमध्ये स्तनके मूर्ध्नि द्वादशान्ते यथाविधि ।।६४ ।।\n\nधारणं प्राणमरुतोर्धारणेति निगद्यते ।\n\nसमाहितेन मनसा चैतन्यान्तरवर्तिना ।।६५ ।।\n१ मण क पाठ ।२ से ख पाठ ।\n\nपृ० ६१) आत्मन्यभीष्टदेवानां ध्यानं ध्यानमिहोच्यते ।\n\nसमत्वभावना नित्यं जीवात्मपरमात्मनोः ।।६६ ।।\n\nसमाधिमाहुर्मुनयः प्रोक्तमष्टाङ्गलक्षणम् ।\n\nइति ते कथितं देवि कामादिषट्कनाशनम् ।।६७ ।।\n\nदुर्लभं विषयासक्तैः सुलभं संयमात्मनाम् ।\n\nसमाधिः संविदुत्पत्तिः परजीवैकतां प्रति ।।६८ ।।\n\nयदि जीवः पराद्भिन्नः कार्ययतामेति सुव्रते ।\n\n[स्व?अ]चित्त्वं च प्रसज्येत[ज्यैव ख पाठः ।] घटवत् परमेश्वरि ।।६९ ।।\n\nविनाशित्वं भयं चैव द्वि[त?ती]या[वि?दि]ति ते श्रुतिः ।\n\nनित्यः सर्वगतो ह्यात्मा कूटस्थो दोषवर्जितः ।।७० ।।\n\nएकः सन् भिद्यते भ्रान्त्या मायया न स्वरूपतः ।\n\nतस्माद् द्वैतं न मे चास्ति न प्रपञ्चो न सं[स्मृ?सृ]तिः ।।७१ ।।\n\nयथाकाशो घटाकाशो महाकाश इतीरितः ।\n\nतथा भ्रान्तिर्द्विधा प्रोक्ता ह्यात्म[त्म क पाठः] जीवेश्वरात्मना ।।७२ ।।\n\nनाहं देहो नच प्राणो नेन्द्रियाणि तथैव च ।\n\nन मनो नैव बुद्धिश्च नैव चित्तमहंकृतिः ।।७३ ।।\n\nनाहं पृथ्वी न सलिलं नच वह्निस्तथानिलः ।\n\nनचाकाशो न शब्दश्च नच स्पर्शस्तथा रसः ।।७४ ।।\n\nनहि गन्धो न रूपं च न मायाहं न संसृतिः ।\n\nसदा साक्षिस्वरूपत्वाद्[पाद्वा क ख पाठः ।] ब्रह्म चैवास्मि केवलः ।।७५ ।।\n\nसोऽहं ब्रह्म न संसारी न मत्तोऽन्यत् कदाचन ।\n\nपृ० ६२) इति विद्यात् स्वमात्मानं समाधिः परिकीर्तितः ।।७६ ।।\n\nसमाधौ स्वस्वरूपोऽसौ तुरीयस्वर एव हि ।\n\nतुरीयांशः पराशक्तिर्बिन्द्वात्मा ब्रह्म केवलम् ।।७७ ।।\n\nप्रज्ञात्मानं वदन्त्येके एकेऽपि ब्रह्म केवलम् ।\n\nजीवमीश्वरभावेन विद्यात् सोऽहमिति ध्रुवम् ।।७८ ।।\n\nयथा फेनतरङ्गादि समुद्रादुत्थितं पुनः [प्रिये ख पाठः ।] ।\n\nसमुद्रे लीयते तद्वज्जगदात्मनि लीयते ।।७९ ।।\n\nयस्यैवं परमात्मा[स?स्वा]पृथग्भूतः प्रकाशितः ।\n\nस याति परमं भावं स्वयं साक्षात् परामृतम् ।।८० ।।\n\nयदा मनसि चैतन्यं भाति सर्वात्मकं सदा ।\n\nयोगिनोऽव्यवधानेन तदा संपद्यते स्वयम् ।।८१ ।।\n\nयदा भूतानि सर्वाणि स्वात्मन्येवाभिपश्यति ।\n\nसर्वभूतेषु चात्मानं ब्रह्म संपद्यते (स?त)दा ।।८२ ।।\n\nयदा सर्वाणि भूतानि समाधिस्थो न पश्यति ।\n\nएकीभूतः परेणासौ तदा भवति केवलः ।।८३ ।।\n\nयदा[तदा क पाठः ।] जन्मजरादुःखव्याधीनामेव भेषजम् ।\n\nकेवलं ब्रह्मविज्ञानं जायतेऽसौ तदा शिवः ।।८४ ।।\n\nतस्माद्विज्ञानतो मुक्तिर्नान्यथा भवकोटिभिः ।\n\nमन्त्रौषधिबलैर्यद्वज्जीर्यते भक्षितं विषम् ।।८५ ।।\n\nतद्वत् सर्वाणि कर्माणि जीर्यन्ति ज्ञानिनः क्षणात् ।\n\nदेहाभिमाने गलिते विदिते परमात्मनि ।।८६ ।।\n\nपृ० ६३) यत्र यत्र मनो याति तत्र तत्र समाधयः ।\n\nअहं ब्रह्म [देवि ख पाठः ।] नचान्योऽस्मि मुक्तोऽहमिति भावयेत् ।।८७ ।।\n\nसच्चिदानन्दरूपोऽहं नित्यं मुक्तस्वभाववान् ।\n\nएवं समाधियुक्तो यः समाधये स कल्प[ल्प्य क पाठः ।]ते ।।८८ ।।\n\nसदाशिवोऽहमित्युक्त्वा स्वे[स्व क पाठः ।]च्छया विहरेद्यतिः ।\n\nलिप्यते न स पापेन बध्यते नच कर्मणा ।।८९ ।।\n\nयथाग्निविद्रुतं स्वर्णं मालिन्यं दहति क्षणात् ।\n\nतथा ब्रह्मार्पितात्मासौ सर्वकर्माणि दह्यति ।।९० ।।\n\nआत्मस्थां देवतां त्यक्त्वा बहिर्देवान्विचि(न्व?नु)ते ।\n\nकरस्थं कौस्तुभं त्यक्त्वा भ्रमते काचतृष्णया ।।९१ ।।\n\nन योगेन न यन्त्रेण न मन्त्रेण विना हि सः [?] ।\n\nद्वयोरभ्यासयोगेन ब्रह्म संसिद्धिकारणम् ।।९२ ।।\n\nतमःपरिवृते गेहे घटो दीपेन दृश्यते ।\n\nएवं मायावृतो ह्यात्मा मनुना गोचरीकृतः ।।९३ ।।\n\nएतत्ते कथितं देवि ब्रह्मज्ञानमिदं महत् ।\n\nविज्ञाय गुरुतो जप्त्वा संसारसागरं तरेत् ।।९४ ।।\n\nयत्र यत्र मृतश्चायं गङ्गायां श्वपचालये ।\n\nब्रह्मविद् ब्रह्मभूयाय कल्प[ल्प्य क पाठः ।]ते नान्यथा प्रिये ।।९५ ।।\n\nविश्वं शरीरमित्युक्तं पञ्चभूतात्मकं प्रिये ।\n\nचंद्रसूर्याग्नितेजोभिर्जीवब्रह्मैकरूपकम् ।।९६ ।।\n\nतिस्रः कोट्यस्तदर्धे[र्द्धे क पाठः ।]न शरीरे नाडयो मताः [त क पाठः ।] ।\n\nपृ० ६४) तासु मुख्या दश प्रोक्तास्तासु तिस्रो व्यवस्थिताः ।।९७ ।।\n\nप्रधाना मेरुदण्डेऽत्र चन्द्रसूर्याग्निरूपिणी ।\n\nशक्तिरूपा तु सा नाडी साक्षादमृतविग्रहा ।।९८ ।।\n\nइडा वामे स्थिता नाडी शुक्ला तु चन्द्ररूपिणी ।\n\nपिङ्गलाख्या च या दक्षे पुंरूपा सूर्यविग्रहा ।।९९ ।।\n\nदाडिमीकुसुमप्रख्या विषाख्या चापरा मता ।\n\nमेरुमध्यस्थिता या तु मूलादाब्रह्मरन्ध्रगा ।।१०० ।।\n\nसर्वतेजोमयी सा तु सुषुम्ना[म्णा क पाठः ।] वह्निरूपिणी ।\n\nतस्या मध्ये विचित्राख्या अमृतस्राविणी शुभा ।।१०१ ।।\n\nसर्वदेवमयी सा तु योगिनां हृदयङ्गमा ।\n\nविसर्गाद्बिन्दुपर्यन्तं व्याप्य तिष्ठति तत्त्वतः ।।१०२ ।।\n\nमूलाधारे त्रिपुराख्ये इच्छाज्ञानक्रियात्मके ।\n\nमध्ये स्वयंभूलिङ्गं तु कोटिसूर्यसमप्रभम् ।।१०३ ।।\n\nतदूर्ध्वे[र्द्धे क पाठः ।] तत्तुरीयं तु ध्यायेद्बन्धूकसंनिभम् ।\n\nतदूर्ध्वे[र्द्धे क पाठः ।] तच्छिखाकारा कुण्डली रक्तविग्रहा ।।१०४ ।।\n\nसा एव हि परा सूक्ष्मा महात्रिपुरसुन्दरी ।\n\nचैतन्यं सर्वभूतानां शब्दब्रह्म यदुच्यते ।।१०५ ।।\n\nतत्प्राप्य कुण्डलीरूपं प्राणिनां देहमध्यगम् ।\n\nसर्वतेजोमयं तत्तु सच्चिदानन्दमव्ययम् ।।१०६ ।।\n\nतद्बाह्ये हेमवर्णाभं [र?व]सवर्णं [वादिसान्तवर्णोपेतमित्यर्थः ।] चतुर्दलम् ।\n\nद्रुतहेमसमप्रख्यं पद्मं तत्र विभावयेत् ।।१०७ ।।\n\nपृ० ६५) तदूर्ध्वेऽग्निसमप्रख्यं षड्दलं हीरकप्रभम् ।\n\nबादिलान्तषड[ड्व ख पाठः ।]र्णेन युक् [क्त क पाठः ।] स्वाधिष्ठानसंज्ञकम् ।।१०८ ।।\n\nमूलमाधारषट्कानां मूलाधारं ततो विदुः ।\n\nस्वशब्देन परं लिङ्गं स्वाधिष्ठानं ततो विदुः ।।१०९ ।।\n\nतदूर्ध्वे नाभिदेशे तु मणिपूरं महत् पुरम् ।\n\nहेमाभं वैद्युताभं च बहुतेजोमयं तथा ।।११० ।।\n\nमणिवद्भिन्नं तत्पूरं[तत्पुर मणिवद्भिन्न ख पाठः ।] मणिपूरं ततो विदुः ।\n\nदशभिश्च दलैर्युक्तं डादिफान्ताक्षरान्वितम् ।।१११ ।।\n\nविष्णुनाधिष्ठितं पद्मं विश्वालोकनकारणम् ।\n\nतदूर्ध्वेऽनाहतं पद्ममुद्यदादित्यसंनिभम् ।।११२ ।।\n\nकादिठान्ताक्ष[न्तदलै क पाठः ।]रैरर्कपत्रैश्च समलंकृतम् ।\n\nतन्मध्ये बाणलिङ्गं तु सूर्यायुतसमप्रभम् ।।११३ ।।\n\nशब्द[ब्दो क पाठः ।]ब्रह्ममयः शब्दोऽनाहतस्तत्र दृश्यते ।\n\nअनाहताख्यं तत्पद्मं योगिभिः परिकीर्त्यते ।।११४ ।।\n\nआनन्दसदनं तत्तु पुरुषाधिष्ठितं परम् ।\n\nतदूर्ध्वे तु विशुद्धाख्यं दलैः षोडशभिर्युतम् ।।११५ ।।\n\nस्वरैः षोडशकैर्युक्तं धूम्रवर्णं महत्प्रभम् ।\n\nविशुद्धिं तनुते यस्माज्जीवस्य हंसलोकनात् ।।११६ ।।\n\nविशुद्धं पद्ममाख्यातमाकाशाख्यं महाद्भुतम् ।\n\nआज्ञाचक्रं तदूर्ध्वे तु आत्मनाधिष्ठितं परम् ।।११७ ।।\n\nपृ० ६६) हक्षादिद्विदलं पद्मं चन्द्रेणाधिष्ठितं तु तत् ।\n\nआज्ञासंक्रमणं तत्र गुरोराज्ञेति कीर्तितम् ।।११८ ।।\n\nकैलासाख्यं तदूर्ध्वे तु बोधिनी तु तदूर्ध्वतः ।\n\nसहस्राराम्बुजं देवि बिन्दुस्थानं तदूर्ध्वतः ।।११९ ।।\n\nआदौ पूरकयोगेन स्वाधारे योजयेन्मनः ।\n\nगुद[दे क पाठः ।]मेढ्रान्तरे शक्तिं तामाकुञ्च्य प्रबोधयेत् ।।१२० ।।\n\nलिङ्गभेदक्रमेणैव बिन्दुस्थानं समानयेत् ।\n\nशंभुना तां परां शक्तिमेकी(भाव?भूतां)विचिन्तयेत् ।।१२१ ।।\n\nतदुद्भवामृतं वक्त्रद्रुतं लाक्षारसोपमम् ।\n\nपाययित्वा च तां शक्तिं परोक्षां योगसिद्धिदाम् ।।१२२ ।।\n\nषट्चक्रदेवतास्तत्र संतर्प्यामृतधारया ।\n\nआनयेत्तेन मार्गेण मूलाधारं पुनः सुधीः ।।१२३ ।।\n\nयातायातक्रमेणैव तत्र कुर्यान्मनोलयम् ।\n\nएवमभ्यस्यमानं तु अहन्यहनि पार्वति ।।१२४ ।।\n\nजरामरणदुःखाद्यैर्मुच्यते भवबन्धनैः ।\n\nइत्युक्तं परमं योगं योनिमुद्राप्रबन्धनम् ।।१२५ ।।\n\nअथापरं प्रवक्ष्यामि समाधिं भवनाशनम् ।\n\nअथवा परमेशानि यथोक्तध्यानयोगतः ।।१२६ ।।\n\nहृत्पद्मकर्णि[लि ख पाठः ।]कामध्ये ध्यायेद्देवीमनन्यधीः ।\n\nत्रिपुरात्मकमात्मानं भावयेन्न्यस्तविग्रहः ।।१२७ ।।\n\nऐक्यं संभावयेन्नित्यं स्वगुरुदेवतात्मनाम् ।\n\nपृ० ६७) अहं देवो नचान्योऽस्मि ब्रह्मैवाहं न शोकभाक् ।।१२८ ।।\n\nसच्चिदानन्दरूपोऽहं शुद्धबुद्ध[द्वि क पाठः ।]स्वभाववान् ।\n\nप्रणवं पूर्वमुद्धृत्य तदिति परतस्ततः ।।१२९ ।।\n\nसदिति तु समालोच्य[भाष्य ख पाठः ।] कर्म कुर्याद्विचक्षणः ।\n\nस्मरणात् कर्मणामाद्ये ब्रह्मभूयाय कल्पते ।।१३० ।।\n\nसर्वमङ्गलसंपन्नो बहिर्निर्गत्य साधकः ।\n\nत्य(क्त?क्त्वा)मूत्रपुरीषे च करपादौ विशोधयेत् ।।१३१ ।।\n\nमुखं प्रक्षाल्य देवेशि नासारन्ध्रद्वयं ततः ।\n\nनेत्राञ्जनं विधायैव शुद्धस्थानं समाश्रयेत् ।।१३२ ।।\n\nनेत्राञ्जनमकृत्वैव यः पश्येत् सौरमण्डलम् ।\n\nजन्मार्जितफलं नश्येत् का कथा तस्य दुर्मतेः ।।१३३ ।।\n\nत्रितत्त्वेन त्रि(धा?रा)चम्य दन्तधावनमाचरेत् ।\n\nदन्तकाष्ठम(था?खा)दित्वा पूजयेद्यस्तु देवताम् ।।१३४ ।।\n\nतत्पूजा विफला देवि मृते च नरकं व्रजेत् ।\n\nक्लीमात्मकं कामदेवं सर्वान्ते जनमा[र्वजनमथा ख पाठः ।]लिखेत् ।।१३५ ।।\n\nप्रियाय हृदयान्तोऽयं मनुर्दन्त[र्देह ख पाठः ।]विशुद्धये ।\n\nचतुर्दशस्वरैर्वक्त्रं क्षालयेच्छु[त्सि ख पाठः ।]द्धिहेतवे ।।१३६ ।।\n\nइति गन्धर्वतन्त्रे श्रीपार्वतीश्वरसंवादे कर्मयोगादिक्रमनिरूपणं नाम षष्ठः पटलः ।।६ ।।\n\nपृ० ६८) सप्तमः पटलः ।\n\nशंकर उवाच \n\nप्रातः स्नानं ततः कुर्यात् त्रैपुरं योजयन् क्रमम् ।\n\nसुगन्धिसलिलैः शुद्धैः कुलतीर्थेऽथवा पुनः ।।१ ।।\n\nनद्यादौ विधिवत् स्नायात् कुलदर्भविधा[य?र]कः ।\n\nरौप्यं दक्षिणतर्जन्यामनामा हेमसंयुता ।।२ ।।\n\nवामकनिष्ठिका हेमैः कुलदर्भोऽयमीरितः ।\n\nएष एव भवेद्दर्भो न दर्भो वनसंभवः ।।३ ।।\n\nअशून्यं तु करं कुर्याद्वह्नीन्द्वर्कप्रतिष्ठया ।\n\nसर्वभूतवशी स स्यान्मुद्रया चातिशोभया ।।४ ।।\n\nत्रितत्त्वेन त्रि[धा?रा]चम्य संकल्प्य पापनुत्तये ।\n\nकुलपात्रे सरत्नं च सतिलं सजलं ततः ।।५ ।।\n\nगृहीत्वा कुलदेवस्य प्रीतये स्नानमाचरेत् ।\n\nअस्नातस्य फलं नास्ति तथातर्पयतः पितॄन् ।।६ ।।\n\nइदं विष्णुभैरवं तु विचक्रम इतीरितम् ।\n\nमृदालम्भनकृत्ये च नित्यमेवमुदीरयेत् ।।७ ।।\n\nकुलचक्रं जले न्यस्य कुल[म्भ ख पाठः ।]मुद्रां विधाय च ।\n\nएहि गङ्गे नमस्तुभ्यं सर्वतीर्थसमन्विते ।।८ ।।\n\nआवाहयामि देवि त्वां स्नानार्थमिह सुन्दरि ।\n\nआवाह्याम्भसि संयोज्य सोमसूर्याग्निमण्डलम् ।।९ ।।\n\nपृ० ६९) संचिन्त्य मन्त्री तन्मध्ये ध्यायेत् त्रिपुरसुन्दरीम् ।\n\nगायत्र्या च [त्र्याश्च क पाठः ।] महादेव्याः सुन्दरीमाह्वयेच्छिवाम् ।।१० ।।\n\nत्रिवारमज(जनौ?ज्जने)वारि मूलमन्त्रेण मन्त्रयेत् ।\n\nअभिषिञ्चेत् ततो मूर्ध्नि [द्ध्नि क पाठः ।] मूलमन्त्रं हृदि स्मरन् ।।११ ।।\n\nत्रिभिस्तु त्रिपुराबीजैस्त्रिधा मज्जनमाचरेत् ।\n\nतस्मादुत्थाय देवेशि निर्मुक्ताशेषविग्रहः ।।१२ ।।\n\nत्र्यक्षरीं च समुच्चार्य दुकूले परिधापयेत् ।\n\nसकेशं मूषिकाक्रान्तमधौतं भग्नमम्बरम् ।।१३ ।।\n\nमलिनं परकीयं च पर्युषितं च वर्जयेत् ।\n\nतिलकं कुलरूपं च कृत्वाचम्य विधानतः ।।१४ ।।\n\nततः संध्यामुपासीत पापहानाय साधकः [हा येन साधना क पाठः ।] ।\n\nस्नानं च त्रिविधं प्रोक्तं संध्या च त्रिविधा स्मृता ।।१५ ।।\n\nआन्तरं च भवेद्देवि बाह्यं मानसमेव च ।\n\nमानसं वै भवेत् स्नानं यः सदा शुद्धमानसः ।।१६ ।।\n\nस्पर्शते पादुके देवि [स्पर्शलेपादिके वापि ख पाठः ।] निर्विकल्पः सदैव हि ।\n\nबाह्यं मन्त्रैश्च [ह्यमन्नैव ख पाठः ।] संप्रोक्तमान्तरं शृणु सांप्रतम् ।।१७ ।।\n\nप्रागुक्तक्रमयोगेन प्राणायामपरो बुधः ।\n\nशक्तिं परशिवेनैव संगमयय [मार्ध क पाठः ।] विधानतः ।।१८ ।।\n\nतदुद्भवामृते शश्वन्निमज्य पुनरेव हि ।\n\nस्नायाच्च विमले तीर्थे पुष्करे हृदयाश्रिते ।।१९ ।।\n\nपृ० ७०) बिन्दुतीर्थेऽथवा स्नात्वा पुनर्जन्म न विद्यते ।\n\nआत्मानं सर्वदा सम्यग् ध्यायेद्ध्यानपरायणः ।।२० ।।\n\nदेवताभेदतः संध्या मानसीयं परा प्रिये ।\n\nशिवशक्त्योः समायोगो यस्मिन् काले प्रजायते ।।२१ ।।\n\nसा संध्या कुलनिष्ठानां समाधिस्थैः प्रतीयते ।\n\nअपरां कथयाम्यत्र सर्वपापविनाशिनीम् ।।२२ ।।\n\nउपविश्य शुचौ देशे त्रितत्त्वेन त्रिरा[धा क पाठः ।]चमेत् ।\n\nप्राणायामत्रयं कृत्वा त्रिभि[धा ख पाठः ।]र्बीजैस्त्रिधावि(ध?धि)म् ।।२३ ।।\n\nवामहस्ते जलं गृह्य गलितोदकबिन्दुभिः ।\n\nसप्तथा प्रोक्षणं कुर्यान्मूर्ध्नि[द्ध्नि क पाठः ।] मन्त्रमनुस्मरन् ।।२४ ।।\n\nअवशिष्टोदकं दक्षहस्ते संगृह्य साधकः ।\n\nनासामाश्लिष्य तोयेन ततस्तेनाघमर्षणम् ।।२५ ।।\n\nइडयाकृष्य देहान्तः क्षालितैः पापसंचयैः ।\n\nकृष्णवर्णं तदुदकं दक्ष[वाम क पाठः ।]नाड्या विरेचितम् ।।२६ ।।\n\nदक्षहस्ते तु तन्मन्त्री पापरूपं विचिन्त्य च [न्तयेत् ख पाठः ।] ।\n\nपुरतो वज्रपाषाणे प्र[नि ख पाठः ।]क्षिपेदस्त्रमन्त्रतः ।।२७ ।।\n\nइत्यघमर्षणं कृत्वा पुनराचमनं तथा ।\n\nअभिषिञ्चेत् ततो मूर्ध्नि विधिना साधकोत्तमः ।।२८ ।।\n\nओं आपो देवी रसोऽमृतं पूतं ब्रह्म पुनीमहे ।\n\nजलाञ्जलित्रयं भूमौ मार्तण्डभैरवाय च ।।२९ ।।\n\nऊर्ध्वबाहुस्ततो मन्त्री मार्तण्डं समुपाश्रयेत् ।।\n\nपृ० ७१) ओं उदुत्यं जातवेदसं देवं वहन्ति केतवः ।।३० ।।\n\nदृशे विश्वाय मार्तण्डशेषे भैरवमीरयेत् [सूर्य मार्तण्डशेषे देवेशि भैरवं पदमीरयेत् ख पाठः ।] ।\n\nसूर्यमण्डलमध्ये तु कुलचक्रं विचिन्तयेत् ।।३१ ।।\n\nबाल्योचितं स्पृहन्तीं वै बालिकां[का ख पाठः ।] चक्रमध्यतः ।\n\nबालार्कमण्डलाभासं भानुवह्नीन्दुलोचनाम् ।।३२ ।।\n\nपाशाङ्कुशौ शरांश्चापं धारयन्तीं शिवां स्मरेत् ।\n\nमध्याह्ने चिन्तयेद् देवीं नवयौवनशोभिताम् ।।३३ ।।\n\nसायाह्ने चिन्तयेद् देवीं त्रैलोक्यैकप्रभामयीम् ।\n\nसर्वयौवनसंपन्नामुज्ज्वलां परमां कलाम् ।।३४ ।।\n\nतामेव चिन्तयेद्रात्रौ भोगी भोगपरायणाम् ।\n\nअष्टोत्तरशतावृत्त्या गायत्रीं च जपेत् सुधीः ।।३५ ।।\n\nरविमण्डलगां देवीं प्रणिपत्य समापयेत् ।\n\nएवं संध्यां समाप्याथ हृदि विद्यां परामृ(षे?शे)त् ।।३६ ।।\n\nअथवा परमेशानि सदैनां परिचिन्तयेत् ।\n\nदेव्युवाच \n\nइदानीं श्रोतुमिच्छामि कथमत्राधिकारिता ।।३७ ।।\n\nवेदव्रतविहीनानां व्रत्यादीनां कृतागसाम् ।\n\nतथैवानुपनीतानां स्त्रीशूद्राणां भवेच्छिव ।।३८ ।।\n\nकथमेते महादेव मुक्तिं गच्छन्त्यनुत्तमाम् ।\n\nन विना ब्राह्मणं मुच्येद्देहब(न्ध्या?न्धा)दिति श्रुतिः ।।३९ ।।\n\nईश्वर उवाच\n\nपृ० ७२) देवदारुवने पूर्वं ब्राह्मणानतिदुर्धि[क्ति क पाठ ।]यः ।\n\nविलोक्य भगवान् विष्णुर्मामभ्येत्याभिवाद्य च ।।४० ।।\n\nउपविष्टस्तदा देवः कारुण्यद्रुतचेतसा ।\n\nपृष्टवान् मां महादेवि तेषां मुक्ते[क्ति क पाठः ।]र्हि कारणम् ।।४१ ।।\n\nभगवानुवाच \n\nइमे दुर्मतयः सर्वे वेदाचारबहिष्कृताः ।\n\nअन्यायमैथुने (श?स)क्ताः सुरापानपरायणाः ।।४२ ।।\n\nआत्मज्ञानविहीनानां योगाभ्यासावहेलिनाम् ।\n\nकथमेषां भवेन्मुक्तिस्तदुपायं वद प्रभो ।।४३ ।।\n\nशूद्रादीनां कथं देव दीक्षायामधिकारिता ।\n\nईश्वर उवाच \n\nअपि कृत्वा दुराचारान् पतितो वेदवर्जितः ।।४४ ।।\n\nनारी शूद्रोऽथवा व्रात्यो यां ज्ञात्वा ब्राह्मणो भवेत् ।\n\nयया विज्ञायते ब्रह्म सच्चिदानन्दमव्ययम् ।।४५ ।।\n\nतामेव कथयाम्यद्य तवैव हृदि संस्थिताम् ।\n\nचतुर्विंशतितत्त्वेन निर्मितां[ता क पाठः ।] तत्स्वरूपिणीम्[णी क पाठः ।] ।।४६ ।।\n\nत्रिकारं चम्पकापीतं ब्रह्मविष्णुशिवात्मकम् ।\n\nशतपत्रासनारूढं ध्यायेत् पद्मासनस्थितम् ।।४७ ।।\n\nपुकारं चिन्तयेदेवमतसीपुष्पसंनिभम् ।\n\nपद्ममध्यस्थितं सौम्यमुपपातकनाशनम् ।।४८ ।।\n\nरकारं कपिलं नित्यं कमलासनसंस्थितम् ।\n\nध्ययेच्छान्तं सुरश्रेष्ठ महापातकनाशनम् ।।४९ ।।\n\nपृ० ७३) सुकारं चिन्तयेदेवमिन्द्रनीलसमप्रभम् ।\n\nनिर्दहेत् सर्वदुःखानि ग्रहरोगोद्भवानि च ।।५० ।।\n\nन्दकारं वह्निदीप्ताभं चिन्त(ना?ये)त् पुरुषर्षभ ।\n\nभ्रूणहत्याकृतं पापं तत्क्षणादेव नश्यति ।।५१ ।।\n\n(रि?र्यै)कारं विमलं ध्यायेद् ब्रह्महत्याविनाशनम् ।\n\n(रि?वि)कारं चिन्तयेद्विद्वान् शुद्धस्फटिकसंनिभम् ।।५२ ।।\n\nपापं नश्यति तत्क्षिप्रमगम्यागमनोद्भवम् ।\n\n(सु?द्म)कारं चिन्तयेद्योगी शुद्धस्फटिकसंनिभम् ।।५३ ।।\n\nअभक्ष्यभक्षणं पापं तत्क्षणादेव नश्यति ।\n\nहेकारं तारकावर्णमिन्दु(शेष?शीर्ष)विभूषितम् ।।५४ ।।\n\nयोगिनां वरदं ध्यायेद् ब्रह्महत्याविनाशनम् ।\n\nकाकारं कृष्णवर्णं च नीलमेघसमप्रभम् ।।५५ ।।\n\nध्यात्वा पुरुषशार्दूल पापं नाशयति ध्रुवम् ।\n\nमेकारं रक्तवर्णं च कमलासनसंस्थितम् ।।५६ ।।\n\nगोहत्यादिकृतं पापं नाशयत्येव तत्क्षणात् ।\n\nश्व[य क पाठः ।]कारं परमं ध्यायेत् तप्तकाञ्चनसंनिभम् ।।५७ ।।\n\nकमलासनमासीनं मन्त्री हत्याविमोचनम् ।\n\n(रि?र्यै)कारं शुक्लवर्णं तु जातीपुष्पसमप्रभम् ।।५८ ।।\n\nगुरुहत्याकृतं पापं ध्यात्वा दहति तत्क्षणात् ।\n\nधीकारं चिन्तयेच्छुक्लं कुन्दपुष्पसमप्रभम् ।।५९ ।।\n\nपितृमातृवधात् पापान्मुच्यते नात्र संशयः ।\n\nपृ० ७४) मकारं पद्मरागाभं चिन्तयेद् दीप्ततेजसम् ।।६० ।।\n\nपूर्वजन्मार्जितं पापं तत्क्षणादेव नश्यति ।\n\nहिकारं शङ्खवर्णं तु पूर्णचन्द्रसमप्रभम् ।।६१ ।।\n\nअशेषपापदहनं ध्यायेन्नित्यमिहाच्युत(?) ।\n\nतत्कारं पाण्डुरं ध्यायेत् पद्मस्योपरि संस्थितम् ।।६२ ।।\n\nप्रतिग्रहकृतं पापं स्मरणादेव नश्यति ।\n\nनःकारं रक्तवर्णं तु इन्द्रगोपसमप्रभम् ।।६३ ।।\n\nध्यात्वा प्राणिवधं पापं निर्दहेज्जगदीश्वर ।\n\nक्लिन्कारं रक्तवर्णं तु स्मरेद्वज्रसमप्रभम् ।।६४ ।।\n\nनिर्दहेत् सर्वपापानि नान्यैः पापैः प्रलिप्यते ।\n\nनेकारं तु मुखं पूर्वमुद्यदर्कसमप्रभम् ।।६५ ।।\n\nसकृद्ध्यात्वा सुरश्रेष्ठ स गच्छेद् ब्रह्मणः पदम् ।\n\nनीलोत्पलदलश्यामं प्रकारं दक्षिणाननम् ।।६६ ।।\n\nसकृद् ध्यात्वा सुरश्रेष्ठ स गच्छेद्वैष्णवं पदम् ।\n\nसौम्यं गोरोचनापीतं चोकारं चोत्तराननम् ।।६७ ।।\n\nसकृद् ध्यात्वा सुरश्रेष्ठ स गच्छेद्रुद्रतां पुनः ।\n\nशरच्चन्द्रनिभं शान्तं दकारं पश्चिमाननम् ।।६८ ।।\n\nसकृद् ध्यात्वा सुरश्रेष्ठ स गच्छेदैश्वरं पदम् ।\n\nयात्कारं च शिरः प्रोक्तमूर्ध्वा[र्द्धा क पाठः ।]ननमितीरितम् ।।६९ ।।\n\nसकृद् ध्यात्वा सुरश्रेष्ठ सदाशिवपुरं व्रजेत् ।\n\nअक्षराणां तु सर्वेषां वक्ष्यन्ते देवताः क्रमात् ।।७० ।।\n\nपृ० ७५) अग्निवायुसूर्यविद्युद्यमा वरुण एव च ।\n\nबृहस्पतिस्तु[ति तु क पाठः ।] पर्जन्य इन्द्रो गन्धर्व एव च ।।७१ ।।\n\nपूषा शिवश्च तुष्टा च व[वा ख पाठः ।]सवश्च मरुत्तथा ।\n\nसोमोऽङ्गिरा विश्वेदेवा अश्विनौ च प्रजापतिः ।।७२ ।।\n\nसर्वदेवश्च रुद्रश्च ब्रह्मा विष्णुश्च देवताः ।\n\nजपकाले चिन्तयित्वा तासां सायुज्यमाप्नुयात् ।।७३ ।।\n\nललितायास्त्रिभिर्बीजैस्त्रिपदीयं[स्त्रीपदे ख पाठः ।] त्रयीमयी ।\n\nएतज्ज्ञात्वा तु मेधावी जपहोमं करोति यः ।।७४ ।।\n\nषडङ्गमविधायादौ ध्यायं(तां?स्तां)परदेवताम् ।\n\nन भवेत् सूतकं तस्य मृतकं च न विद्यते ।।७५ ।।\n\nयश्चैवं तु न जानाति गायत्रीं च यथाविधि ।\n\nकथितं सूतकं तस्य मृतकं च मयानघ ।।७६ ।।\n\nनैव दानफलं तस्य नच यज्ञफलं लभेत् ।\n\nनच तीर्थफलं प्रोक्तं तस्यैवं सूतके सति ।।७७ ।।\n\nगायत्र्येषा समाख्याता त्रैपुरी सर्वसिद्धिदा ।\n\nगायन्तं त्रायते यस्माद् गायत्री तेन चोच्यते ।।७८ ।।\n\nमहापातकयुक्तोंऽपि प्रजपेद् दशधा यदि ।\n\nसत्यं सत्यं महादेवि मुक्तो भवति तत्क्षणात् ।।७९ ।।\n\nअष्टोत्तरसहस्रं वै जपेदेनामनन्यधीः [शतावृत्त्या गायत्री जपते यदि ख पाठ ।] ।\n\nसर्वपापविनिर्मुक्तो भवेत् पूजाधिकारवान् ।।८० ।।\n\nजीवन्मुक्तो जामदग्न्यः शिष्यो मे घोरपातकैः ।\n\nपृ० ७६) विमुक्तो मातृहत्याद्यैर्मीननाथस्तथा परः ।।८१ ।।\n\nजेगीषव्यश्च चन्द्रश्च वासवश्च विमोचितः ।\n\nगुरुतल्पगमनाद्यैस्तथागस्त्यः प्रमोचितः ।।८२ ।।\n\nअभक्ष्यभक्षणात् पापादनयैव विमोचितः ।\n\nचाण्डालगमनाद्यैश्च वशिष्ठश्चापि मोचितः ।।८३ ।।\n\nदत्तात्रेयः सुरापानाज्ज्वलनः सर्वभक्षणात् ।\n\nत एव ब्रह्मणाः सर्वे विष्णुना प्रभविष्णुना ।।८४ ।।\n\nअनयैव महादेवि सर्व एव प्रमोचिताः ।\n\nदेव्युवाच \n\nधन्या चानुगृहीतास्मि त्वया नाथेन शंकर ।।८५ ।।\n\nनिःसंशयास्मि देवेश भ्रमो द्वैतश्च मे हतः ।\n\nकतिधा सा भवेद् देव तदिदानीं वद प्रभो ।।८६ ।।\n\nईश्वर उवाच \n\nएकैव सा महादेवि बहुधा भिन्नतां गता ।\n\nसौरी च वैष्णवी चैव शाक्ती ब्राह्म्यथ शांभवी ।।८७ ।।\n\nतत्तन्त्रे ताः प्रयोक्तव्यास्त्रैपुरीयं प्रकाशिता ।\n\nतर्पणं च त्रिधा प्रोक्तं सांप्रतं तच्छृणु(स्व?ष्व)मे ।।८८ ।।\n\nसोमार्कानलसंघट्टात् स्खलितं यत् परामृतम् ।\n\nतेनामृतेन दिव्येन तर्पयेत् परदेवताम् ।।८९ ।।\n\nआन्तरं तर्पणं ह्येतन्मानसं शृणु सांप्रतम् ।\n\nआत्मानं तन्मयं स्मृत्वा सदा संतर्पितात्मवान् ।।९० ।।\n\nसर्वदा सर्वकार्येषु संतुष्टः स्थिरमानसः ।\n\nउपविश्य शुचौ देशे ततस्तर्पणमारभेत् ।।९१ ।।\n\nपृ० ७७) तर्पयित्वा गुरूनादौ मूलदेवीं च तर्पयेत् ।\n\nबीजद्वयं ततो विद्या हुतभुग्दयितान्विता ।।९२ ।।\n\nततो देव्याः स्वनामान्ते तर्पयामि नमःपदम् ।\n\nदेवान् पितॄन् ऋषींश्चैव तर्पयेत् कुलवारिणा ।।९३ ।।\n\nतर्पणादौ प्रयुञ्जीत तृप्यतां वृद्धभैरवः ।\n\nतथैव परमेशानि विष्णुं रुद्रं प्रजापतिम् ।।९४ ।।\n\nएवं ऋषीन् प्रतर्प्याथ पितॄनपि च भैरवान् ।\n\nतृप्यतां सुन्दरी माता पिता भैरवस्तृप्यताम् ।।९५ ।।\n\nआदौ त्रिपुरपूर्वं च तर्पणे विनियोजयेत् ।\n\nश्राद्धे विवाहे दाने च स्नाने चानङ्गपूजने ।।९६ ।।\n\nसर्वदा सर्वकार्येषु तान्त्रिके वैदिके तथा ।\n\nत्रिपुरभैरवं चैव स्मरेत् त्रिपुरसुन्दरीम् ।।९७ ।।\n\nस्वविद्यां संस्मरन् कुर्ययात् क्रियां सर्वत्र चोदिताम् ।\n\nद्विजातीनां च संस्कारो वेदोक्तः समुदाहृतः ।।९८ ।।\n\nतेषां तु तत्र तत्रापि विद्यया विधिमाचरेत् ।\n\nअन्येषामपि वर्णानां विद्ययैव समापयेत् ।।९९ ।।\n\nविद्ययां संस्कृतो यस्तु स एव ब्राह्मणो मतः ।\n\nनिध(नो?ने)विद्यया दाहो विद्ययान्यत् समाचरेत् ।।१०० ।।\n\nतेनैव तन्मयी[यात् क पाठः ।] सिद्धिः सर्वत्र भवति ध्रुवम् ।\n\nयावन्न दीयते देवि सूर्यायार्घ्यं विधानतः ।।१०१ ।।\n\nविधिना विहिता पूजा तावत् केन प्रगृह्यते ।\n\nमार्तण्डभैरवायार्घ्यं दूर्वाभिः सि[शि क पाठः ।]ततण्डुलैः ।।१०२ ।।\n\nपृ० ७८) रक्तपुष्पैश्चन्दनैश्च सगणाय निवेदयेत् ।\n\n[शिवेत्यादिना ह्रीबीजोद्धार कृत ।] शिवबीजं वह्निसंस्थं वामनेत्रविभूषितम् ।।१०३ ।।\n\nनादबिन्दुकलायुक्तं हंसःपदमथो लिखेत् ।\n\nमार्तण्डभैरवायेति प्रकाशशक्ति चालिखेत् ।।१०४ ।।\n\nसहितायेति चोक्त्वा वै इदमर्घ्यमतः परम् ।\n\nवह्निजायान्वितं कृत्वा सूर्यायार्घ्यं निवेदयेत् ।।१०५ ।।\n\nन दद्याद्भास्करायार्घ्यं शंखतोयैर्महेश्वरि ।\n\nसर्वदेवमयं सूर्यं सर्वदेवनमस्कृतम् ।।१०६ ।।\n\nपूजयित्वा विधानेन प्रदक्षिणमनुव्रजन् ।\n\nप्रणम्य भगवन्तं वै सर्वपापैः प्रमुच्यते ।।१०७ ।।\n\nयः सदा पूजयेद् देवं दृष्ट्वा वा प्रणमेत् प्रभुम् ।\n\nपूजितं दैवतत्वेन ब्रह्माण्डान्तरगोचरम् ।।१०८ ।।\n\nतिस्रः कोट्योऽर्द्धकोटी च तीर्थानां यदुदाहृतम् ।\n\nसकृत् प्रदक्षिणं देवि दद्यात् तत्फलमञ्जसा ।।१०९ ।।\n\nतीर्थानां दर्शने यद्यत् तत्तद्भास्करदर्शनात् ।\n\nसर्वतीर्थामृतैः स्नातो स [य ख पाठः ।] सदा सूर्यरश्मिभिः ।।११० ।।\n\nअथ त्रिपुरगायत्र्या देव्यै चार्घ्यं निवेदयेत् ।[गुप्तदीक्षाविषये इध बोध्यम् ।]\n\nसूर्यमण्डलसंस्थायै पूर्वोक्तध्यानयोगतः ।।१११ ।।\n\nचक्रराजं हृदि ध्यात्वा तत्र देवीं समानयेत् ।\n\nअष्टोत्तरशतावृत्त्या जपन् विद्यामनन्यधीः ।।१२२ ।।\n\nइति श्रीगन्धर्वतन्त्रे पार्वतीश्वरसंवादे स्नानसंध्योपासनादिविधिर्नाम सप्तमः पटलः ।।७ ।।\n\nपृ० ७९) अष्टमः पटलः ।\n\nईश्वर उवाच \n\nततो मौनि विशुद्धात्मा हृदि विद्यां परामृ(षे?शे)त् ।\n\nअबहिर्मानसो योगी यागभूमिमथाविशेत् ।।१ ।।\n\nकेशकीटादिसंयुक्ता न स्निग्धा नातिपिच्छला ।\n\nन रू[रु क पाठः ।]क्षा नातिनीचा वै नात्युच्चा[ष्णा ख पाठः ।] न वनान्विता ।।२ ।।\n\nन च वायुभिराच्छन्ना नान्यप्राणिसमाकुला ।\n\nधूलिकर्दमसंयुक्ता पशुभिर्न विलोकिता ।।३ ।।\n\nवृक्षादिभिरनाकीर्णा द्रववा[द्वा ख पाठः ।]रिसमाकुला ।\n\nअनावृता चतुर्दिक्षु मनसस्तु[सोतु क पाठः ।]ष्टिकारिणी ।।४ ।।\n\nऊषरे कृषिसंयुक्ते[क्त क पाठः ।] स्थाने पुण्येऽपि नार्चयेत् ।\n\nयागभूमिर्निषिद्धैषा विहिता कथ्यतेऽधुना ।।५ ।।\n\nवापीकूपसमीपस्था सुमनोद्यानमध्यगा [सधिरैशः ।] ।\n\nविचित्रमण्डपैर्युक्ता शुद्धवेदिपरि(स्कृ?ष्कृ)ता ।।६ ।।\n\nपताकाध्वजसंकीर्णा लाक्षारुणपरिच्छदा ।\n\nपुष्पप्रकरसंकीर्णा घण्डाचामरभूषिता ।।७ ।। \n\nदीपदर्पणसंयुक्ता[ता क पाठः ।] वितानोपपरिष्कृ[स्कृ क पाठः ।]ता ।\n\nपेयैर्भक्ष्यैः समायुक्ता कर्पूरागुरुधूपिता ।।८ ।।\n\nबालार्कसदृशी रम्या मनःसंतोषकारिणी ।\n\nतत्तदायुधपूर्णान्तर्विभूषितप्रपूजिता ।।९ ।।\n\nपृ० ८०) एवमेषा महादेवि यागभूमिः समीरिता ।\n\nपूजावेद्या बहिः स्थित्वा चतुर्हस्तान्तरे धिया ।।१० ।।\n\nगृहे चेद् द्वारदेशस्थ आचम्य मनसा गुरून् ।\n\nप्रणमेदिष्टदेवीं च दिक्पालानपि चेतसा ।।११ ।।\n\nइन्द्रमग्निं यमं वन्दे निरृतिं वरुणं तथा ।\n\nपवनं धनदं चेशं प्रजापतिमनन्तकम् ।।१२ ।।\n\nगणेशं चैव क्षेत्रेशं वन्दे द्वारश्रियं तथा ।\n\nगणनाथं च वटुकं दुर्गां क्षेत्रं रतिं स्मरम् ।।१३ ।।\n\nप्रीतिं वसन्तकं चैव शङ्खपद्मनिधी[धि क पाठः ।] तथा ।\n\nसरस्वतीं महालक्ष्मीं मायां दुर्गां नमाम्यहम् ।।१४ ।।\n\nभद्रकालीं च स्वस्तिं च स्वाहां शुभंकरी तथा ।\n\nगौरीं च लोकधात्रीं च वागीश्वरीं नमाम्यहम् ।।१५ ।।\n\nब्रह्माणं वास्तुपुरुषं प्रणमामि यथाक्रमम् ।\n\nपुष्पाञ्जलिमथैतेभ्यो भक्त्या परमया दिशेत् ।।१६ ।।\n\nमण्डलं वामतः कृत्वा चतुरस्रं महेश्वरि [जलेन चतुरस्रकम् ख पाठः ।] ।\n\nआधारं पूजयेत् तत्र पात्रं चान्नोदकान्वितम् ।।१७ ।।\n\nसंस्कृत्य परमेशानि सर्वभूतबलिं हरेत् ।\n\nतारं च भुवनेशानीं सर्वविघ्नपदं ततः ।।१८ ।।\n\n(हृ?कृ)दन्ते सर्वभूतेभ्यो हुंकारं वह्निवल्लभाम् ।\n\nसमुच्चरन् बलिं दद्यान्मुद्रया तत्त्वसंज्ञया ।।१९ ।।\n\nअङ्गुष्ठानामिकायोगं तत्त्वमुद्रेयमीरिता ।\n\nपृ० ८१) बालान्ते चास्त्रमालिख्य ङेन्तं फट्कारसंयुतम् ।।२० ।।\n\nअस्त्रमन्त्रः समाख्यातः सर्वविघ्नौघनाशकः ।\n\nअनेनैवाक्षतान् सम्यक् संमन्त्र्य सप्तधा ततः ।।२१ ।।\n\nअपसर्पन्तु ते भूता भूमौ ये चान्तरि[री क पाठः ।]क्षगाः ।\n\nदिव्यलोकगता ये च ते नश्यन्तु[न्ति ख पाठः ।] शिवाज्ञया ।।२२ ।।\n\nअनेनैवाक्षतांस्तत्र विकिरेद्यज्ञमण्डपे ।\n\nऐं क्लीं सौः इति मन्त्रेण पूजा(देव्या?वेद्यां) महेश्वरि ।।२३ ।।\n\nअङ्गं संकोचयन् वामं प्रविशेद्द[द क पाठः ।]क्षिणाङ्घ्रिणा ।\n\nयागमन्दिरगांस्तत्र विघ्नानुत्सारयेत् ततः ।।२४ ।।\n\nपार्ष्णिघातकरस्फोटसमुदञ्चितवक्त्रकैः[क क पाठः ।] ।\n\nतालत्रयमिदं कृत्वा विघ्नान्सर्वानपाहरेत् ।।२५ ।।\n\nततः पुनर्हुंफडिति पार्श्वमूर्ध्व[र्द्ध क पाठः ।]मधस्तथा ।\n\nआत्मनः क्रोधदृष्ट्याथ निरीक्ष्य सुमना भवेत् ।।२६ ।।\n\nवीक्षणं (सर्व?वर्म)बीजेन यज्ञभूमेः समीरितम् ।\n\nत(तू?त्तु)र्यो बिन्दुसंयुक्तः कलानादसमन्वितः ।।२७ ।।\n\nब[ध ख पाठः ।]र्मबीजमिदं प्रोक्तं धर्मकामार्थसाधनम् ।\n\nप्रोक्षणं चास्त्रमन्त्रेण यागभूमेः समाचरेत् ।।२८ ।।\n\nअशुद्धपक्षिसंयोगपक्षिविष्टावसेचनम् ।\n\nमूषिकामण्डूकस्पर्शकृमिकीटादिसंगमः ।।२९ ।।\n\nअज्ञातदूषणं[तदूषित ख पाठः ।] स्थानं मार्जनादौ च यद्भवेत् ।\n\nएवमादीनि नश्यन्ति लोकनात् स्पर्शनात् प्रिये ।।३० ।।\n\nपृ० ८२) मधुकैटभयोर्मेदसंघातैर्दृढतां गता ।\n\nमेदिनी सर्वदाशुद्धा सुरपूजासु सर्वतः ।।३१ ।।\n\nतस्य दोषस्य मोक्षार्थं[षा क पाठः ।] कामबीजं लिखेत् क्षितौ ।\n\nनैवेद्यादि स्वयं धृत्वा व[म क पाठः ।]ह्निना च मलं दहेत् ।\n\nश्रीवत्समुद्रया दृष्ट्या तत् सर्वमवलोकयेत् ।।३३ ।।\n\nयदात्मना न विज्ञातं सम्यक् पुष्पादिदूषणम् ।\n\nअस्पर्शनादिकं वापि यदन्यायार्जितं भवेत् ।।३४ ।।\n\nतथा निर्माल्यसंसृष्टिः कीटाद्यारोहणं च यत् [चरेत् क पाठः ।] ।\n\nतत् सर्वं नाशमायाति नैवेद्याद्यवलोकनात् ।।३५ ।।\n\nनैवेद्यकादिकं यत्तु पुष्पगन्धादिकं च यत् ।\n\nसर्वमाच्छादिकं कार्यं यावदावाहयेत् पराम् ।।३६ ।।\n\nआवाह्य स्थापयित्वा तु निराच्छादं प्रकाशयेत् ।\n\nराक्षसाः प्रतिगृह्णन्ति निराच्छादं यतः प्रिये ।।३७ ।।\n\nआसनं च ततः कुर्यान्नातिनीचं नचोच्छ्रितम् ।\n\nआसनं चार्घ्यपात्रं च भग्नमासादयेन्न तु ।।३८ ।।\n\nकृष्णाजिने मोक्षसिद्धिः श्रीमोक्षौ व्याघ्रचर्म्मणि ।\n\nकाम्यार्थं कम्बले चैवमभीष्टं रक्तकम्बले ।।३९ ।।\n\nकुशासने सर्वसिद्धिर्मारणे कृष्णकम्बलम् ।\n\nत्रिपुरापूजने शस्तं रक्तकम्बलमासनम् ।।४० ।।\n\nनैतद् द्विहस्ततो दीर्घं सार्धहस्ता(नु?न्न)विस्तृतम् ।\n\nन त्र्यङ्गुलात् समुच्छ्रायं पूजाकर्म्मणि संग्रहेत् ।।४१ ।।\n\nपृ० ८३) यथेष्टं चार्म्मणं कुर्यात् पूर्वोक्तं सिद्धिदायकम् ।\n\nन दीक्षितो विशेज्जातु कृष्णसाराजिने गृही ।।४२ ।।\n\nधरण्यां दुःखसंभूतिर्दौर्भा[तिदो क पाठः ।]ग्यं दारुजासने ।\n\nआम्रनिम्बकदम्बानामासनं वंश[सर्व क पाठः ।]नाशनम् ।।४३ ।।\n\nबकुले किंशुके चैव पनसेषु हतश्रियः ।\n\nवंशेष्टकाश्मधरणीतृणपल्लव[बिल्वज ख पाठः ।]निर्म्मितम् ।।४४ ।।\n\nवर्जयेदासनं मन्त्री दारिद्र्यव्याधिदुःखदम् ।\n\nनाराचैर्वारिभिन्नं स्याद्विशीर्णं भग्नमेव च ।।४५ ।।\n\nपर्युषितं परेषां तदधौतं च विवर्जयेत् ।\n\nगान्ता[म्भा ख पाठः ।]रीनिर्म्मितं शस्तं नाना[न्यद्दा ख पाठः ।]दारुमयं शुभम् ।।४६ ।।\n\nन यथेष्टासनो भूयात् पूजाकर्म्मणि साधकः ।\n\nकाष्ठादिकासनं कुर्यान्मितमेव सदा प्रिये ।।४७ ।।\n\nचतुर्विंशत्यङ्गुलेन[ल हि ख पाठः ।] दीर्घं काष्ठासनं शिवे ।\n\nषोडशाङ्गुलविस्तीर्णमुच्छ्रायाच्चतुरङ्गुलम् [कम्बल चार्मण शैल महामायाप्रपूजने ।प्रशस्तमासन देवि कथित वरवर्णिनि ।।इत्याधिक ख पाठः ।] ।।४८ ।।\n\nतदर्धाङ्गुलं वा कुर्यान्नोच्छ्रितं चात आचरेत् ।\n\nधरण्या वस्त्रसंयोगाद् दारुजे कम्बलस्य च ।।४९ ।।\n\nकौशेयाजिनसंयोगो हन्ति पुण्यं पुरातनम् ।\n\nयथाशक्त्येकतो मन्त्री शस्तासनमुपाविशेत् ।।५० ।।\n\nपाणिभ्यामासनं धृत्वा विहितं विस्तरेद् भुवि ।\n\nपृ० ८४) पराबीजं [परेति ह्रीबीजमत्र ज्ञेयम् ।] समुच्चार्य ततश्चाधारपूर्वकम् ।।५१ ।।\n\nशक्तिपदं समालिख्य कमलासनमालिखेत् ।\n\nङेन्तं नमःपदं कुर्यादनेनैवासनं यजेत् ।।५२ ।।\n\nमूलप्रकृतिं तत्रैव कूर्मं च परिचिन्तयेत् ।\n\nअनन्तं चापि संपूज्य पृथिव्यर्घ्यं निवेदयेत् ।।५३ ।।\n\nप्रणवं पूर्वमुच्चार्य पृथिव्यै नम इत्यपि ।\n\nपाणिभ्यामासनं धृत्वा स्मरेदेवं विधानतः ।।५४ ।।\n\nमेरुपृष्ठ ऋषिः प्रोक्तः सुतलं छन्द ईरितम् ।\n\nकूर्मो वै देवता चात्र आसनस्योपवेशने ।।५५ ।।\n\nविनियोगस्तथा प्रोक्त उपविशेत् समन्त्रकम् ।\n\nपृथ्वि त्वया धृता लोका देवि त्वं विष्णुना धृता ।।५६ ।।\n\nत्वं च धारय मां नित्यं पवित्रमासनं कुरु ।\n\nदुःशिल्पिरचितत्वादि यदन्यासनदूषणम् ।।५७ ।।\n\nअज्ञातरूपकं याति विलयं विधिना प्रिये ।\n\nपदद्वयं समं सम्यगूरुद्वयोपरिस्थितम् ।।५८ ।।\n\nसव्यं पादमुपादाय दक्षिणोपरि विन्यसेत् ।\n\nविष्टभ्य कट्योः पार्ष्णी तु नासाग्र(ग्र?न्य)स्तलोचनः ।।५९ ।।\n\nपद्मासनं भवेदेतत् प्रशस्तं त्रिपुरार्चने ।\n\nस्वस्तिकं गोमुखं चैवमूर्ध्वस्वस्तिकमेव वा ।।६० ।।\n\nपर्यङ्कमासनं शस्तमेवं बद्धासनः प्रिये ।\n\nपश्यन्नभीष्टदेवं च पाददोषं न पश्यति ।।६१ ।।\n\nपृ० ८५) न युक्तमन्यथा पाददर्शनं सुरपूजने ।\n\nदिग्विभागेषु कौवेरी दिक् शिवाप्रीतिदायिनी ।।६२ ।।\n\nतस्मात् तन्मुख आसीनः पूजयेत् त्रिपुरां सदा ।\n\nउत्तराभिमुखो भूत्वा यदा देवीं प्रपूजयेत् ।।६३ ।।\n\nउत्तराशा तदा देवि पूर्वाशैव न संशयः ।\n\nईशानमग्निकोणं स्याद्वायुकोणं तथेशकम् ।।६४ ।।\n\nदक्षिणाशा तदा ज्ञेया पश्चिमाशा महेश्वरि ।\n\nराक्षसं वायुकोणं स्यादा[दग्निश्च ख पाठः ।]ग्नेयं राक्षसं भवेत् ।।६५ ।।\n\nप्राक्प्रत्यङ्मुखपूजायां लौकिकं पश्चिमं स्मृतम् ।\n\nदक्षिणोत्तरपूजायां संमुखं पश्चिमं स्मृतम् ।।६६ ।।\n\nयोगिनीचक्रपूजायां दिगियं नान्यथा भवेत् ।\n\nकुङ्कुमारुणदेहस्तु रक्ताभरणभूषितः ।।६७ ।।\n\nरक्तासनोपविष्टस्तु लाक्षारुणगृहे स्थित(म्?ः) ।\n\nताम्बूलरागवदनो धूपामोदसुगन्धितः ।।६८ ।।\n\nकर्पूरक्षोददिग्धाङ्गो रक्तचन्दनभूषितः ।\n\nसर्वशृङ्गारवेशाढ्यस्त्रिपुरीकृतविग्रहः ।।६९ ।।\n\nमनःसंकल्परक्तो वा साधकः स्थिरमानसः ।\n\nकृताञ्जलिपुटो भूत्वा मन्दस्मितमुखाम्बुजः ।।७० ।।\n\nवामकर्णोर्ध्व[र्द्ध क पाठः ।]भागे तु गुरुं च प्रणमेत् ततः ।\n\nदक्षकर्णोर्ध्व[र्द्ध क पाठः ।]भागे तु गणेशं प्रणमेद् बुधः ।।७१ ।।\n\nदुर्गां नमेत् पुरोभागे पृष्ठतः क्षेत्रनायकम् ।\n\nपृ० ८६) स्वदक्षे वामतो देव्या दीपं संस्थापयेत्ततः ।।७२ ।।\n\nततो रमिति मन्त्रेण शिखां दीपस्य संस्पृशेत् ।\n\nदेवतीर्थेन देवेशि संस्पृश्य च विधानतः ।।७३ ।।\n\nसुप्रकाशो महादीपः सर्वतस्मिमिरापहा ।\n\nसबाह्याभ्यन्तरं ज्योतिर्दीपोऽस्तु शुभदायकः ।।७४ ।।\n\nस तस्य शुभदो दीपो भवेत् स्पर्शनमात्रतः ।\n\nपतङ्गकीटकेशादिदाहक्रव्यादसङ्ग[सह क पाठः ।]तः ।।७५ ।।\n\nवसामज्जास्थिसंभूतिर्यदाद्यनुपयोगि(न?ता) ।\n\nअज्ञातरूपकं सर्वं दोषं स्पर्शाद्विनाशयेत् ।।७६ ।।\n\nरोचनाकुङ्कुमाभ्यां च कस्तूरीचन्दनेन्दुभिः ।\n\nरञ्जितं चक्रराजं च स्वयंभूकुसुमैर्युतम् ।।७७ ।।\n\nसिन्दूररजसाक्रान्तं पुरतः सिंहविष्टरे ।\n\nसंस्थाप्य सहसा देवि योगिनीभिः समं ततः ।।७८ ।।\n\nदेवीरूपं विचिन्त्याथ चक्रे पुष्पाञ्जलिं दिशेत् ।\n\nअशून्यं[न्यकु क पाठः ।] कुसुमैः कुर्याच्छून्ये विघ्नाद्य[न्य ख पाठः ।]नेकशः ।।७९ ।।\n\nगन्धपुष्पाक्षतादीनि दक्षभागे निधापयेत् ।\n\nप्रक्षालनाय करयोः पात्रं पश्चान्निधापयेत् ।।८० ।।\n\nअर्घ्यादिकं पुरोभागे सव्ये कुम्भं निधापयेत् ।\n\nमण्डलं वामतः कृत्वा जलेन चतुरस्रकम् ।।८१ ।।\n\nवह(त्?न्)कराभ्यां देवेशि तत्राधारं मनोहरम् ।\n\nसुवर्णरौप्यताम्रादिविहितं स्थापयेत् ततः ।।८२ ।।\n\nपृ० ८७) वह्निमण्डलरूपं तं कलाभिः सह पूजयेत् ।\n\nकलशं हेमजं धन्यं [धा क पाठः ।] निश्छिद्रं चापि सुन्दरम् ।।८३ ।।\n\nवस्त्रपूतैर्जलैः पूर्णं सगन्धैर्दोषवर्जितैः ।\n\nपानीयं घटमध्यस्थं वी[क्षन्?क्ष्य] गुह्यं च साधकः ।।८४ ।।\n\nवामेन पाणिना देवि तत्राधारे निवेशयेत् ।\n\nपूजयेत् सूर्यरूपं तं कलाभिः परमेश्वरि ।।८५ ।।\n\n[कल्पं तं च?कलशं तं] समभ्यर्च्य विशेषेण वरानने ।\n\nतत्रस्थममृतं साक्षाच्चन्द्ररूपं विचिन्तयेत् ।।८६ ।।\n\nचन्द्रमण्डलमभ्यर्च्य कलाभिः सुरवन्दिते ।\n\nआनन्दभैरवं तत्र यजेदानन्दभैरवीम् ।।८७ ।।\n\nयद्यन्यद्दूषणं पात्रे तोये वा[रा क पाठः ।]ज्ञानतो भवेत् ।\n\nतत्सर्वं नाशमायाति पूजार्हः कलशो भवेत् ।।८८ ।।\n\nपात्रमस्त्राम्बुभिः प्रोक्ष्य दक्षतो वह्निमण्डले [दक्षिणे स्थापयेत्ततः ख पाठः ।] ।\n\nसाधारं स्थापयेद्देवि पूजयेत् तं यथाविधि ।।८९ ।।\n\nशुद्धोदकेन संपूर्णं [सपूज्य ख पाठः ।] मूल[मन्त्र ख पाठः ।]विद्या ततो जपेत् ।\n\nप्रोक्षयेत्तेन कलशं प्रोक्षिणीस्थेन वारिणा ।।९० ।।\n\nवामतस्तु तथा शङ्खं प्रतिष्ठाप्य विधानतः ।\n\nतदुत्तरत एवास्मिन् पाद्यमाचमनीयकम् ।।९१ ।।\n\nचक्रोपरि शिवां नत्वा भूतशुद्धिमथाचरेत् ।\n\nस्वभावतः सदाशुद्धं पञ्चभूतात्मकं वपुः ।।९२ ।। \n\n(मनः?सदा)पूतिसमायुक्तं श्लेष्मविण्मूत्रपिच्छिलम् ।\n\nपृ० ८८) तस्यैव हि विशुद्ध्यर्थं वायवग्निसलिलाक्षरैः ।।९३ ।।\n\nशोषदाहौ तथा भस्मप्रोत्सादोऽमृतवर्षणम् ।\n\nआप्लावनं च कर्तव्यं पूरकुम्भकरेचकैः ।।९४ ।।\n\nपञ्चशुद्धिविहीनेन कृतं यदभिचारवत् ।\n\nविपरीतफलं दद्यादभक्त्याभ्यर्चनं तथा ।।९५ ।।\n\nशरीराकारभूतानां भूतानां यद्विशोधनम् ।\n\nअव्ययब्रह्मसंस्पर्शाद् भूतशुद्धिरियं प्रिये ।।९६ ।।\n\nअन्तःकरणमध्ये तु ज्योतिरा[षा ख पाठः ।]त्मा प्रवर्तते ।\n\nलिङ्ग[ड्ग ख पाठः ।]देहं तु तं[तत् ख पाठः ।] प्राहुर्योगिनस्तत्त्ववेदिनः ।।९७ ।।\n\nतस्य वै शोधनं चैव सर्वशुद्धिः प्रजायते ।\n\nतदेव विश्वजननकारणं जन्मकारणम् ।।९८ ।।\n\nतत्प्रतीतौ भवेन्मुक्तिर्नान्यतो जन्मकोटिभिः ।\n\nप्राणायामत्रयं कृत्वा योनिमुद्रां [तल्लक्षण यथा- मिथ कनिष्ठके बद्ध्वा - तर्जनीभ्यामनामिके ।अनामिकोर्ध्व सश्लिष्टदीर्घमध्यमयोरध ।अङ्गुष्ठाग्रद्वय न्यसेद्योनिमुद्रयमीरिता ।।इति ।] तथा स्मरेत् ।।९९ ।।\n\nविद्याकूटत्रयं देवि वह्न्यर्केन्दुमयं धिया ।\n\nपुरत्रयेऽथ संचिन्त्य तेषामैक्यं ततः स्मरेत् ।।१०० ।।\n\nतस्मिंस्तेजोमये (विश्वे?बिम्बे) सच्चिदानन्दधामनि ।\n\nकेवलानुभवानन्दे पर[रम् ख पाठः ।]ब्रह्मणि शाश्वते ।।१०१ ।।\n\nनिमज्य बिन्दुगे धाम्नि क्षणं स्थित्वा तु चिन्तयेत् ।\n\nबालार्ककिरणारक्तं तत्तत्तेजोमयं स्मरेत् ।।१०२ ।।\n\nपृ० ८९) शुद्धलाक्षामृताम्भोधिमध्ये चातिमनोहरे[रम् क पाठः ।] ।\n\nनवरत्नमये द्वीपे तच्चिन्तामणिमण्डपे ।।१०३ ।।\n\nरत्नसिंहासनाम्भोजे वह्न्यर्केन्दुस्वरूपिणीम् ।\n\nबालार्ककोटिसंकाशां तुरीयां परमां कलाम् ।।१०४ ।।\n\nदक्षिणाधःकरे बाणान् वामाधो धनुरेव च ।\n\nदक्षिणोर्ध्वे(शृ?सृ)णिं वामे पाशं चापि करे [रैर्धृताम् ख पाठः ।] धृतम् ।।१०५ ।।\n\nअरुणामरुणाकल्पवसनाक्षित्रयान्विताम् ।\n\nआत्माभेदेन संचिन्त्य शुद्धज्ञानस्वभाविनम्[नीम् ख पाठः ।] ।।१०६ ।।\n\nकेवलानुभवानन्दमात्मानं परिचिन्तयेत् ।\n\nओं ह्रीं हंसस्ततः सोहं स्वाहेति मनुना शिवे ।।१०७ ।।\n\nबालाबीजत्रयस्यान्ते महात्रिपुरसुन्दरि ।\n\nआत्मानं रक्षरक्षेति कुर्याद्रक्षां हृदि [द्र क पाठः ।] स्पृशन् ।।\n\nदिग्बन्धः स्वस्त्रिया(?)चैवं छोटिकाभिः समन्ततः ।।१०८ ।।\n\nइति श्रीगन्धर्वतन्त्रे पार्वतीश्वरसंवादे यागधामार्चनभूतशुद्ध्यादिवर्णनं नाम अष्टमः पटलः ।।८ ।।\n\nपृ० ९०) नवमः पटलः ।\n\nईश्वर उवाच \n\nदेव एव यजेद्देवं नादेवो देवमर्चयेत् ।\n\nन्यासं विना जपं प्राहुरासुरं विफलं शिवे ।।१ ।।\n\nन्यासात्तदात्मको भूत्वा देवो भूत्वा तु तं यजेत् ।\n\nप्राणायामैस्तथा ध्यानैर्न्यासैर्देवशरीरता ।।२ ।।\n\nन्यासविधिं शृणु प्राज्ञे करशुद्धिपुरःसरम् ।\n\nमातृकाद्यं समुद्धृत्य द्वितीयं च सबिन्दुकम् ।।३ ।।\n\nशान्तान्तं का[न्तक क पाठः ।]दिसंयुक्तमेकारान्तान्तयोजितम् ।\n\nएवमेषा महाविद्या करशुद्धिकरी [सबिन्दु मातृकाद्य अ द्वितीय च आ शान्तेत्यादिना सौ इत्येषा करशुद्धिकरीविद्या ।] मता ।।४ ।।\n\nगृहीत्वा रक्तपुष्पं च सगन्धं साधकस्ततः[कोत्तम ख पाठः ।] ।\n\nअनेनैव तु मन्त्रेण पुष्पं हस्ततलस्थितम् ।।५ ।।\n\nसंमार्ज्य सव्यहस्तेन वामेन पाणिना ततः ।\n\nनिर्मञ्छ्य कामबीजेन जिघ्रपेद्वाग्भवेन तु ।।६ ।।\n\nऐशान्यां निःक्षिपेदेतच्छेष[शव ख पाठः ।]बीजेन पार्वति ।\n\nअङ्गुल्यग्राणि शुद्धानि पुष्पस्य ग्रहणाद्भवेत् ।।७ ।।\n\nमर्दनात् करयोः शुद्धिर्निर्मञ्छनात्तु पृष्ठयोः ।\n\nघ्राणाद्देवाश्च तुष्यन्ति तीर्थानां च समागमः ।।८ ।।\n\nप्रक्षेपात् सर्वविघ्नानां दूरसंस्थानमेव च ।\n\nपृ० ९१) दुर्गन्धोच्छि[त्सृ क पाठः ।]ष्टसंस्पर्शदूषणं करयोस्तु यत् ।।९ ।।\n\nअज्ञातरूपं तत्सर्वं नाशयेद्विधिनामुना ।\n\nकरशुद्धिं विधायादावृषिन्यासादिकं ततः ।।१० ।।\n\nऋषिच्छन्दोदैवतानां विन्यासेन विना यदा ।\n\nजप्यते साधितेऽप्येष न तत्र तत्फलं लभेत् ।।११ ।।\n\nऋषिरस्या महेशानि दक्षिणामूर्तिरव्ययः ।\n\nपंक्ति[च्छ क पाठः ।]श्छन्दस्तथा प्रोक्तं विद्यायाः शृणु पार्वति ।।१२ ।।\n\nदेवता परमेशानी महात्रिपुरसुन्दरी ।\n\nविनियोगः समाख्यातो भुक्तिमुक्तिप्रसाधने ।।१३ ।।\n\nशिरसि मुखवृत्ते च हृदये च प्रविन्यसेत् ।\n\nमातृकां शृणु देवेशि सर्वपापविनाशिनीम् ।।१४ ।।\n\nया ब्राह्मीप्रमुखा देव्यो मातरः परिकीर्तिताः ।\n\nतासां मन्त्राणि सर्वाणि व्यञ्जनानि स्व[सु क पाठः ।]रास्तथा ।।१५ ।।\n\nचन्द्रबिन्दुसमायुक्ताः सर्वकामफलप्रदाः ।\n\nऋषिः संमोहनः प्रोक्तश्छ[च्छ क पाठः ।]न्दो गायत्रमुच्यते ।।१६ ।।\n\nदेवतेयं समुद्दिष्टा समस्तजननी परा ।\n\nशक्तयस्तु (सु?स्व)रा देवि बीजं व्यञ्जनसंचयः ।।१७ ।।\n\nविनियोगः समुद्दिष्टः समस्तजनमोहने ।\n\nस्वरेण दीर्घयुक्तेन षडङ्गानि समाचरेत् ।।१८ ।।\n\nहृदयं च शिरो देवि शिखा च कवचं ततः ।\n\nनेत्रम(न्त्रं?स्त्रं)न्यसेत् स्वीयमुद्राजातियुतं नमः ।।१९ ।।\n\nपृ० ९२) स्वाहा वषड् हुं च वौषट् [स्वाहावषड्वोषडस्त्र फड क पाठः ।] फडन्तं योजयेत् प्रिये ।\n\nषडङ्गोऽयं मातृकायाः सर्वपदोत्तरः शिवे ।।२० ।।\n\nबालार्ककोटिरुचिरां स्फटिकाक्षमालां \n\nकोदण्डमिक्षुजनितं [स्व?स्म]रपञ्चबाणान् ।\n\nविद्यां च हस्तकमलैर्दधतीं त्रिनेत्रां \n\nध्यायेत् समस्तजननी नवचन्द्रचूडाम् ।।२१ ।।\n\nद्व्यष्टपत्राम्बुजे कण्ठे स्वरान् षोडश चिन्तयेत् ।\n\nहृत्पद्मे द्वादशच्छदे कादीन् द्वादश विन्यसेत् ।।२२ ।।\n\nदशपत्राम्बुजे नाभौ डकारादीन् न्यसेद्दश ।\n\nषट्पत्रे लिङ्गमध्यस्थे बकारादीन् न्यसेच्च षट् ।।२३ ।।\n\nआधारे चतुरो वर्णान् वादीन् न्यसेच्चतुर्दले ।\n\nहक्षौ भ्रूमध्यगे पद्मे द्विदले परिचिन्तयेत् ।।२४ ।।\n\nइत्यन्तर्मातृकाः स्मृत्वा बहिर्न्यासं ततश्चरेत् [शिवे क पाठः ।] ।\n\n[बहिर्मातृकान्यासमाह अकारेत्यादिना ।क्लीअनमो ललाटे इत्येव ज्ञेयम् ।] अकारादिक्षकारान्ता मातृकाः परिकीर्तिताः ।।२५ ।।\n\nप्रत्येकं कामबीजाद्याः सर्वकामफलप्रदाः ।\n\nचन्द्रबिन्दुसमायुक्ता नमोन्ताश्च प्रविन्यसेत् ।।२६ ।।\n\nललाटे मुखवृत्ते च नेत्रकर्णेषु पार्वति ।\n\nनासागण्डौष्ठदन्तेषु समूर्धास्येषु शांकरि ।।२७ ।।\n\nपाणिपादयुगस्यान्तःसंध्यग्रेषु क्रमाच्छिवे ।\n\nपार्श्वद्वये पृष्ठनाभिजठरेषु क्रमान् न्यसेत् ।।२८ ।।\n\nपृ० ९३) यादीन् सधातुकान् देवि क्रमेणैव ततो न्यसेत् ।\n\nत्वगसृङ्मांसमेदोऽस्थिमज्जा[ज्ज क पाठ ।]शुक्राणि धातवः ।।२९ ।।\n\nप्राणात्मा च जीवात्मा च परमात्मा तथैव च ।\n\nहृदये बाहुमूले च तथा कण्ठप्रदेशके ।।३० ।।\n\nस्कन्ध(कक्ष)योर्हृदयप्रान्ते पाणिपादयुगे तथा ।\n\nजठराननयोर्देवि सर्वाङ्गेषु क्रमान्न्यसेत् ।।३१ ।।\n\n[मातृकान्यासमुद्रा निर्दिशति ललाटेऽनामिकामित्यादिना ।] ललाटेऽनामिकां मध्यां विन्यसेन्मुखपङ्कजे ।\n\nतर्जनीमध्यमानामावृद्धा एव तु नेत्रयोः ।।३२ ।।\n\nअङ्गुष्ठं कर्णयोर्देवि कनिष्ठाङ्गुष्ठकौ नसोः ।\n\nमध्यास्तिस्रो गण्डयोश्च मध्यमामोष्ठयोः प्रिये ।।३३ ।।\n\nअनामां दन्तयोर्देवि मध्यमामुत्तमाङ्गके ।\n\nमुखेऽनामां मध्यमां च हस्तपादेऽथ पार्श्वयोः ।।३४ ।।\n\nकनिष्ठानामिकामध्यास्तास्तु पृष्ठेऽथ पार्वति ।\n\nतास्तु साङ्गुष्ठका नाभौ सर्वाः कुक्षौ प्रविन्यसेत् ।।३५ ।।\n\nहृदये च तलं सर्वं बाह्वोः कण्ठप्रदेशके ।\n\nस्कन्धयोर्हृदयप्रान्ते हस्तपादयुगे तथा ।।३६ ।।\n\nजठरास्ययुगे देवि तलमेव प्रकीर्तितम् ।\n\nएतास्तु मातृकामुद्राः क्रमेण परिकीर्तिताः ।।३७ ।।\n\nअज्ञात्वा विन्यसेद्यस्तु न्यासः स्यात्तस्य निष्फलः ।\n\nअनामया वा पुष्पैर्वा मनसा वा न्यसेदुत ।।३८ ।।\n\nपृ० ९४) एवं तु मातृकान्यासं यः कुर्यात् परमेश्वरि ।\n\nसर्वयज्ञेषु पूजासु पूतो योग्यश्च जायते ।।३९ ।।\n\nनातः परतरो मन्त्रो[र मन्त्र क पाठः ।] विद्यते क्वचिदेव हि ।\n\nये ये मन्त्रा देवतानामृषीणामथ रक्षसाम् ।।४० ।।\n\nते सर्वे मातृकामन्त्रे नित्यमेव प्रतिष्ठिताः ।\n\nसर्वमन्त्रमयश्चायं सर्वदेवमयस्तथा ।।४१ ।।\n\nचतुर्वर्गप्रदश्चायं तुष्टिपुष्टिप्रदायकः ।\n\nसर्वपीठमयश्चापि मातृकान्यास उच्यते ।।४२ ।।\n\nयः [य क पाठः ।] कुर्यान्मातृकान्यासं विनैव सुरपूजनात् ।\n\nतस्माद्बिभेति सततं भूतग्रामश्चतुर्विधः ।।४३ ।।\n\nतं द्रष्टुमपि देवाश्च स्प(र्श?र्ध)यन्ति महौजसम् ।\n\nस तु सर्वं [र्व क पाठः ।] वशं कुर्यान्न च याति पराभवम् ।।४४ ।।\n\nपुटितां सर्वबीजेन समस्तजननीं पराम् ।\n\nपञ्चाशन्मातृकां विद्यां जपेदष्टोत्तरं शतम् ।।४५ ।।\n\nवाग्देवतां हृदि ध्यात्वा मूर्ध्नि सर्वाक्षराणि तु ।\n\nद्विधा च मातृकामन्त्रैः सक्रमैर्व्युत्क्रमैरपि ।।४६ ।।\n\nमन्त्रयित्वा महेशानि प्रभाते यः पिबेज्जलम् ।\n\nस वाग्मी पण्डितो धीमाञ्जायते प्रवरः कविः ।।४७ ।।\n\nचन्द्रबिन्दुसमायुक्तान् स्वरान् पूर्वं पठेद्बुधः ।\n\nव्यञ्जनानि तु सर्वाणि केवलानि पठेत् प्रिये ।।४८ ।।\n\nजलं हस्ततले गृह्य पठित्वाक्षरसंहतिम् ।\n\nपृ० ९५) अभिमन्त्र्य च तत्तोयं प्रथमं पू[र्व?र]कैः पिबेत् ।।४९ ।।\n\nकुम्भकेन द्वितीयं तु तृतीयं रेचकेन तु ।\n\nएवं सकृत् त्रिवारं तु पीत्वा तोयं विचक्षणः ।।५० ।।\n\nदृढाङ्गः पण्डितो भूयात् पुत्रपौत्रसमन्वितः ।\n\nत्रिसंध्यमथ पीत्वैवं मातृकामन्त्रमन्त्रितम् ।।५१ ।।\n\nतोयं कवित्वमाप्नोति सर्वान् कामांस्तथैव च ।\n\nसततं कुरुते यस्तु मातृकामन्त्रमन्त्रितम् ।।५२ ।।\n\nतोयदा[पा]नं महादेवि पूरकुम्भकरेचकैः ।\n\nस सर्वकामान् संप्राप्य पुत्रपौत्रसमृद्धिमान् ।।५३ ।।\n\nभूत्वा महाकविर्लोके बलवान् सत्यविक्रमः ।\n\nसर्वत्र दुर्लभो भूत्वा चान्ते मोक्षमवाप्नुयात् ।।५४ ।।\n\nराजानमथवा राजपुत्रं भार्यां च वा प्रिये ।\n\nवशीकरोति न चिरान्मातृकामन्त्रपालकः ।।५५ ।।\n\nइति श्रीगन्धर्वतन्त्रे पार्वतीश्वरसंवादे करशुद्ध्यन्तर्बहिर्मातृकान्यासवर्णनं नाम नवमः पटलः ।।९ ।।\n\nपृ० ९६) दशमः पटलः ।\n\nश्रीदेव्युवाच \n\nषोढाख्यां मातृकां देव कथयस्व वृषध्वज ।\n\nईश्वर उवाच \n\nगणेशैः प्रथमो न्यासो द्वितीयस्तु ग्रहैर्मतः ।।१ ।।\n\nनक्षत्रैश्च तृतीयः स्याद्योगिनीभिश्चतुर्थकः ।\n\nराशिभिः पञ्चमो न्यासः षष्ठः पीठैर्निगद्यते ।।२ ।।\n\nषोढा न्यासस्त्वयं प्रोक्तः सर्वकामफलप्रदः ।\n\nश्रीदेव्युवाच \n\nफलं चास्य प्रयोगं च विशदीकुरु तत्त्वतः ।।३ ।।\n\nईश्वर उवाच \n\nनारायणोऽस्य[ऋषि क पाठः ।]र्षि प्रोक्तश्छन्दस्त्रिष्टुबुदाहृतम् ।\n\nशिवशक्त्यात्मवर्ण(ऋषी?राशि)र्देवता च सदाशिवः ।।४ ।।\n\nहंसः शक्तिः परा बीजं श्रीबीजं चैव कीलकम् ।\n\nपुरुषार्थप्रसाध्ये च विनियोगः प्रकीर्तितः ।।५ ।।\n\nमूर्ध्नि संचिन्तयेद्देवि श्रीगुरुं शिवरूपिणम् ।\n\n(१) रमाबीजं परं पश्चाद्धंसात् स्वराद्यमीरितम् ।।६ ।।\n\nविघ्नेश्वराय वै प्रोच्य श्रियै नमस्ततः परम् [अविघ्नेश्वराय श्रियै नमो ललाटे इत्यादिरूपो न्यासो बोध्य ।] ।\n\nविघ्नराजादिकानेवं शक्तियुक्तांस्तथैव च ।।७ ।।\n\nविन्यसेन्मातृकास्थाने मातृकैकान्वितं शिवे ।\n\nविघ्नराजाय देवेशि(क्रि?ह्रि)यै नमस्ततः परम् ।।८ ।।\n\nपृ० ९७) विनायकाय च तुष्ट्यै शांत्यै शिवोत्तमाय च ।\n\nविघ्नकर्त्रे[ह क पाठः कृते ख पाठः ।] तथा पुष्ट्यै नम इति प्रविन्यसेत् ।।९ ।।\n\nविघ्नहर्त्रे सरस्वत्यै नम इति प्रविन्यसेत् ।\n\nविनायकाय मेधायै पूर्ववदथ विन्यसेत् ।।१० ।।\n\nएकदन्ताय कान्त्यै च द्विदन्ताय च या[का ख पाठः ।]मिनीम् ।\n\nगजवक्त्राय मोहिन्यै निरञ्जनजटे [निरञ्जनाय जटायै नम इति प्रयोगो बोध्यः ।] तथा ।।११ ।।\n\nकपर्दिने च तीव्रायै ज्वालिनी दीर्घवक्त्रकः ।\n\nशङ्कुकर्णाय नन्दायै स्वरसा च वृषध्वजः ।।१२ ।।\n\nगणनाथश्च कामिन्या गजेन्द्रश्च शुभा तथा ।\n\nजयिनी शूर्पकर्णश्च सत्यया च त्रिलोचनः ।।१३ ।।\n\nलम्बोदराय विघ्नेश्यै महानन्दः[न्दस्व क पाठः ।] स्वरूपिणी ।\n\nकामदया चतुर्मूर्तिः सदाशिवस्ततः परम् ।।१४ ।।\n\nमदविह्वलया युक्त आमोदो विकटायुतः ।\n\nदुर्मुखाय च घूर्णायै सुमुखो भूतिसंयुतः ।।१५ ।।\n\nप्रमदाय तथा भूम्यै एकपादो मतिस्तथा ।\n\nद्विजिह्वो रमया युक्तः सुरसेनश्च मानुषी ।।१६ ।।\n\nमकरध्वजया युक्तो वीरश्च परमेश्वरि ।\n\nषण्मुखाय विकर्णायै वरदो भृङ्ग(?भ्रुकु)टीयुतः ।।१७ ।।\n\nवामदेवाय लज्जायै दीर्घघोणायुतस्ततः ।\n\nवज्रतुण्डो द्विरण्डश्च धनुर्धरायुतः प्रिये ।।१८ ।।\n\nपृ० ९८) सेनान्ये चैव यामिन्यै ग्रामणी रात्रिसंयुतः ।\n\nमत्तश्चन्द्रिकया युक्तो विमत्ताय[लाय ख पाठः ।] शशिप्रभा ।।१९ ।।\n\nतथैव परमेशानि लोलया मत्तवाहनः ।\n\nजटि(ले?ने)चपलाक्ष्यै [क्षिण्यै क पाठः ।] च मुण्डी ऋद्धियुतस्तथा ।।२० ।।\n\nखड्गी दुर्भगया युक्तो वरेण्यः [शु?सु]भगायुतः ।\n\nन्यस्तव्यः परमेशानि शिवया वृषकेतनः ।।२१ ।।\n\nभक्त[क्ष्य ख पाठः ।]प्रियाय दुर्गायै मेघनादाय का[लिका ख पाठः ।]मिनी ।\n\nकालकुब्जा[जिह्वा ख पाठः ।]समायुक्तो गणेश्वरः प्रकीर्तितः ।।२२ ।।\n\nगणेशो विघ्नहारिण्या न्यस्तव्यः साधकोत्तमैः ।\n\n[२] सूर्यमुखान् महादेवि न्यसेत् कामदुघानथ ।।२३ ।।\n\nस्वरान् पूर्वं समुद्धृत्य चन्द्रबिन्दुसमन्वितान् ।\n\nसूर्याय नम उच्चार्य हृदये च प्रविन्यसेत् ।।२४ ।।\n\nभ्रुवोर्मध्ये तथा सोमं [ष?य]वर्गेण प्रविन्यसेत् ।\n\nभूपुत्रं लोचनद्वन्द्वे कवर्गेण तथैव च ।।२५ ।।\n\nबुधं च हृदये देवि चवर्गेण प्रविन्यसेत् ।\n\nबृहस्पतिं तथा कण्ठे टवर्गेण प्रविन्यसेत् ।।२६ ।।\n\nभार्गवं तु गले देशे तवर्गेण तथा प्रिये ।\n\nपवर्गेण शनिं नाभौ राहुं गुदे शवर्गकैः ।।२७ ।।\n\nḻअक्षाभ्यां पादयोः केतुं न्यसेदेवं विधानतः ।\n\n[३] स्वराद्यं च द्वितीयं च अश्विन्यै नम इत्यपि ।।२८ ।।\n\nललाटे च प्रविन्यस्य तथान्यानपि विन्यसेत् । \n\nपृ० ९९) इंयुतां भरणीं देवि दक्षनेत्रे प्रविन्यसेत् ।।२९ ।।\n\nईं उं ऊं कृत्तिकां चैव विन्यसेद्वामनेत्रके ।\n\nऋं ऋं ऌं ॡं युतां देवि रोहिणीं दक्षकर्णके ।।३० ।।\n\nएंयुतां मृगशीर्षां च वामकर्णे प्रविन्यसेत् ।\n\nऐंकारेण तथाद्रां च दक्षनासापुटे न्यसेत् ।।३१ ।।\n\nओं औं पुनर्वसुं चैव वामनासापुटे न्यसेत् ।\n\nकं युतं[तां क पाठः ।] च न्यसेत् पुष्यं[ष्यां क पाठः ।] कण्ठ[ण्ठे क पाठः ।]देशे च पार्वति ।।३२ ।।\n\nखगाभ्यां च तथाश्लेषां दक्षस्कन्धे प्रविन्यसेत् ।\n\nघङाभ्यां च मघां देवि वामस्कन्धे प्रविन्यसेत् ।।३३ ।।\n\nचंपूर्वफल्गुनीं चैव दक्षकुर्परके न्यसेत् ।\n\nवामकुर्परके देवि छं जं उत्तरफल्गु(णी?नी)म् ।।३४ ।।\n\nदक्षिणे मणिबन्धे तु झंञं हस्तं[स्तां क पाठः ।] च विन्यसेत् ।\n\nमणिबन्धे तथा वामे टंठं चित्रां प्रविन्यसेत् ।।३५ ।।\n\nडंकारेण तथा स्वातीं [ती क पाठः ।] दक्षहस्ततले न्यसेत् ।\n\nढणाभ्यां च विशाखां वै वामहस्ततले तथा ।।३६ ।।\n\nतथाभ्यामनुराधां च न्यसेन्नाभौ समाहितः ।\n\nदंधं ज्येष्ठां कटौ दक्षे त्रिभिर्मूलां च वामतः ।।३७ ।।\n\nपूर्वाषाढां वकारेण दक्षोरौ विन्यसेत् ततः ।\n\nभकारेणोत्तराषाढां वामोरौ तदनन्तरम् ।।३८ ।।\n\nदक्षजानुप्रदेशे च मं श्रवणं [णा क पाठः ।] च विन्यसेत् ।\n\nपृ० १००) यंरंयुतां धनिष्ठां च वामे जानुनि विन्यसेत् ।।३९ ।।\n\nशतभिषां लकारेण दक्षजङ्घाप्रदेशके ।\n\nवंशंवर्णस्थितां वामे पूर्वभाद्रपदां न्यसेत् ।।४० ।।\n\nतथैवोत्तरभाद्रां[द्र क पाठः ।] च षसहैर्दक्षपादतः ।\n\nḻअक्षाभ्यां बिन्दु(मद्द्वा?मूर्ध)भ्यां रेवतीं विन्यसेत्ततः ।।४१ ।।\n\n[४] रक्ताक्षीं च श्वेतवर्णां पशुभीतिक[ह क पाठः ।]रां शुभाम् ।\n\nखड्गं च चषकं चैव शूलं खट्वाङ्गमेव च ।।४२ ।।\n\nअनुग्रामुग्रदंष्ट्रां च एकास्यां रिपुनाशिनीम् ।\n\nपायसान्नप्रस[श क पाठः ।]क्तां च स्वरैः कल्पितविग्रहाम् ।।४३ ।।\n\nडाकिनीं भावयेद्दीवीं सर्वकामप्रपूरणीम् ।\n\n[अं आं इं ईं उं ऊं ऋं ऋं ऌं ॡं एं ऐं ओं औं अं अं डां डीं डमलवरयूं डाकिन्यै नमः डाकिनि त्वग्धातुगते चतुष्षष्टिलक्षकोटियोगिनी स्वामिनि सर्वसत्त्ववशंकरि आज्ञा मे देहि मम विच्चे ।इति स्पष्टम् ।] स्वरान् पूर्वं समुद्धृत्य चन्द्रबिन्दुसमन्वितान् ।।४४ ।।\n\nठान्तद्वयं ततः पश्चात् पाशतुरीयभेदितम् ।\n\nनादबिन्दुकलायुक्तं बीजद्वयमुदीरितम् ।।४५ ।।\n\nठान्तं भान्तं महीबीजं वारुणं वह्निवायवौ ।\n\nवामकर्णस्ततो देवि नादबिन्दुकलायुतः ।।४६ ।।\n\nडाकिन्यै नम इत्यन्ते संबोध्य डाकिनीं ततः ।\n\n[दुग्धान्न?त्वग्धातु]गत इत्युक्त्वा चतुःषष्टिपदं ततः ।।४७ ।।\n\nलक्षकोटिपदस्यान्ते योगिनीस्वामिनीति च ।\n\nसर्वसत्त्ववशं ब्रूयात् क(वि?रि)शब्द(मयं?पदं)ततः ।।४८ ।।\n\nपृ० १०१) आज्ञां मे देहि तत्पश्चान्मम वि(क्रि?च्चे)पदद्वयम् ।\n\nविशुद्धौ विन्यसेद्देवि राकिनीं चिन्तयेत् ततः ।।४९ ।।\n\nहृत्पुण्डरीकमध्यस्थां दंष्ट्राभीममुखीं तथा ।\n\nनवीननीरदश्यामां पीनोन्नतपयोधराम् ।।५० ।।\n\nशूलं डमरुकं चैव दधतीं वज्रपद्मके [वज्रपद्मे च धारिणीम् क पाठः ।] ।\n\nशुक्ला(म्वाश?न्नास)क्तचितां च कठवर्णात्मविग्रहाम् ।।५१ ।।\n\nकठवर्णांस्ततो रेफे पूर्ववत् स्वरभेदिते ।\n\n[चा?ठा]न्तं हित्वाग्निबीजं च पूर्ववत् तदनन्तरम् ।।५२ ।।\n\nराकिन्यै नम आभाष्य संबोध्य च तथा भवेत् ।\n\nअसृग्धातुगते पश्चाद् द्वात्रिंशल्लक्षकोटि च ।।५३ ।।\n\nयोगिनीस्वामिनि प्रान्ते पूर्ववत् तदनन्तरम् ।\n\nरक्तवर्णां त्रिनेत्रां च देवदेवेशसंयुताम् ।।५४ ।।\n\nदं[ष्ट्रीं?ष्ट्रिणी]मुग्ररूपाभां वज्रं [रुद्रं क पाठः ।] शक्तिं वराभयौ ।\n\nदधतीं चिन्तयेत् देवीं गुडभक्तोत्सुकां पराम् ।।५५ ।।\n\nएवं ध्यात्वा महेशानीं डफवर्णात्मविग्रहाम् ।\n\nडफवर्णांस्ततो देवि भूबीजद्वितयं तथा ।।५६ ।।\n\nवह्निं हित्वा म[हा?ही]बीजं पूर्ववदपरं तथा ।\n\n(सा?ला)किन्यै नम उच्चार्य संबोध्य च तथा व्रजेत् [भवेत् ख पाठः ।] ।।५७ ।।\n\nमांसधातुगते पश्चात् षोडशलक्षकोटितः ।\n\nपूर्ववदपरं सर्वं नाभिपद्मे प्रविन्यसेत् ।।५८ ।।\n\nस्वाधिष्ठानाख्यपद्मे च काकिनीं परिचिन्तयेत् ।\n\nपृ० १०२) पीतवर्णां महामत्तां गजकुम्भोपमस्तनीम् ।।५९ ।।\n\nदध्यन्ना[श?स]क्तचित्तां च सुरप्रवरवन्दिताम् ।\n\nशूलं डमरुकं चैव पाशं चाभयमेव च ।।६० ।।\n\nवहन्तीं परमेशानीं बादिलान्तात्मविग्रहाम् ।\n\nबादिलान्ता[न्त क पाठः ।]स्तथा कांकींकमलवरयूं ततः ।।६१ ।।\n\nकाकिन्यै नम इत्यन्ते संबोध्य चैव काकिनीम् ।\n\nमेदोधातुगते पश्चात् तथाष्ट(जल?लक्ष)कोटि च ।।६२ ।।\n\nयोगिनी[नि क पाठः ।]स्वामिनी प्रोच्य पूर्ववदपरं तथा ।\n\nपञ्चवक्त्रां त्रिनेत्रां च वह्निभानुस्वरूपिणीम् ।।६३ ।।\n\nचापं बाणं तथा पाशं सृ[शृ क पाठः ।]णि च पुस्तकं तथा ।\n\nज्ञानमुद्रां च हस्ताब्जैर्दधतीं परमेश्वरीम् ।।६४ ।।\n\nमुद्गान्नप्रीतिसंयुक्तां मूलाधारे विचिन्तयेत् ।\n\nवादि[ध?सा]न्ता[न्तास्त क पाठः ।]स्तथा सांसींस[शाशी श क पाठ ।]मलवरयूं तथा ।।६५ ।।\n\n[शा?सा]किन्यै नम इत्यन्ते संबोध्य सा[शा क पाठः ।]किनीं ततः ।\n\nअस्थिधातुगते चैव चतुर्लक्षेति कोटि च ।।६६ ।।\n\nयोगि(नि?नी) स्वामिनि प्रान्ते वरवरदपदं तथा ।\n\nबिन्दुस्थां शुक्लवर्णां च हक्षवर्णस्वरूपिणीम् ।।६७ ।।\n\nडमरुं चाक्षसूत्रं च कपालं खड्गमेव च ।\n\nपुस्तकं ज्ञानमुद्रां च दधतीं बाहुभिः सदा ।।६८ ।।\n\nलोचनत्रयसंयुक्तां षड्वक्त्रां सर्वमोहिनीम् ।\n\nपृ० १०३) हरिद्रान्नप्रसक्ता च मधुमदमुदान्विताम् ।।६९ ।।\n\nदेवेन्द्रवन्दितां देवीं भावयेद्धाकिनीं पराम् ।\n\nहंक्षंहांहीं च देवेशि हमलवरयूं तथा ।।७० ।।\n\nहाकिन्यै नम उच्चार्य संबोध्य चैव हाकिनीम् ।\n\nमज्जाधातुगते पश्चाद् द्विलक्षकोटिशब्दतः ।।७१ ।।\n\nशेषं[ष क पाठः ।] पूर्ववदुद्धृत्य भ्रुवोर्मध्ये प्रविन्यसेत् ।\n\nअकारादिक्षकारान्तां मातृकां सर्वमुच्चरेत् ।।७२ ।।\n\nयांयीं[यां क पाठः ।] तु परमेशानि यमलवरयूं तथा ।\n\nयाकिन्यै नम इत्यन्ते संबोध्यैव तु याकिनीम् ।।७३ ।।\n\nशुक्रधातुगते पश्चाद्दशकोटिपदं ततः ।\n\nपूर्ववच्च प्रविन्यस्य (५) राशिन्यासमतः परम् ।।७४ ।।\n\n[अं आं इं ईं मेषाय नमो दक्षगुल्फे इत्यादि ज्ञेयम् ।वेदार्णैश्चतुभिरक्षरैरित्यर्थः ।] वेदार्णैर्दक्षगुल्फेऽथ मेषं विन्यस्य पार्वति ।\n\nदक्षजानौ वृषं त्र्यर्णैर्वृषणे मिथुनं त्रिभिः ।।७५ ।।\n\nद्वाभ्यां कर्कटकं कुक्षौ द्वाभ्यां स्कन्धेऽथ सिंहकम् ।\n\nअनुस्वारविसर्गाभ्यां शवर्गेण च कन्यकाम् ।।७६ ।।\n\nदक्षिणे च शिरोभागे विन्यसेद्वीरवन्दिते ।\n\nतथा वामशिरोभागे कवर्गेण तुलां न्यसेत् ।।७७ ।।\n\nचवर्गेण तथा स्कन्धे वृश्चिकं विन्यसेत् ततः ।\n\nटवर्गेण तथा कुक्षौ धन्विनं विन्यसेत् ततः ।।७८ ।।\n\nमकरं तु तवर्गेण वृषणे (दक्षिणे?वामके) न्यसेत् ।\n\nपृ० १०४) पवर्गेण तथा कुम्भं वामजानुनि विन्यसेत् ।।७९ ।।\n\nयवर्गेण क्षकारेण मीनं गुल्फे तु वामके ।\n\nचतुर्थीनतिसंयुक्तं स्थानेष्वेवं क्रमान्न्यसेत् ।।८० ।।\n\n[६] अथ [पि?पी]ठानि वि[व क पाठः ।]धिना यथास्थाने प्रविन्यसेत् ।\n\nपरापूर्वं च सर्वेषां मातृकां च पृथक् पृथक् ।।८१ ।।\n\nचतुर्थीनतियुक्तानि मातृकावन्न्यसेत् क्रमात् ।\n\nकामरूपं महापीठं वाराणसीं ततः परम् ।।८२ ।।\n\nनेपालं [मेदान क पाठः ।] च महापीठं पौंण्ड्रवर्धनमेव च [पौगण्डवर्द्धन तथा ख पाठः ।] ।\n\nपुरस्थिरं महादेवि चरस्थिरमतः परम् ।।८३ ।।\n\nपूर्णशैलं महापीठमर्बुदं च ततः परम् ।\n\nकाश्मीरं च तथा पीठं कान्यकुब्जमथो भवेत् ।।८४ ।।\n\nआम्रातकेश्वरं[दारुकेश महा ख पाठः ।] पीठमेकाम्रं[ग्र ख पाठः ।] च ततः शिवे ।\n\nत्रिस्रोतः पीठमुद्दिष्टं कामकोट्ट[टि ख पाठः ।]मतः परम् ।।८५ ।।\n\nकैलासं भूतनगरं केदारं पीठमुत्तमम् ।\n\nश्रीपीठं च तथौंकारं जालन्धरमतः परम् ।।८६ ।।\n\nमालवं[नव क पाठः ।] च कुलान्तं च देवमातृकमेव च ।\n\nगोकर्णं च ततो देवि मारुतेश्वरमेव च ।।८७ ।।\n\nअट्टहासं च विरजं राजगृहमतः परम् ।\n\nपीठं कोल्लगिरिं चैव एलापुरमतः प्रिये ।।८८ ।।\n\nकालेश्वरमहापीठं प्रणवं च जयन्तिका ।\n\nपृ० १०५) पीठमुज्जयिनीं चैव क्षीरिकापीठमेव च ।।८९ ।।\n\nहस्तिनापुरकं पीठं पीठमुड्डीशमेव च ।\n\nप्रयागं चैव षष्ठीशं मायापुरजलेश्वरौ ।।९० ।।।\n\nमलयं च महापीठं श्रीशैलमथवापि च [च तथा प्रिये ख पाठः ।] ।\n\nमेरुं गिरिं महेन्द्रं च वामनं चापि विन्यसेत् ।।९१ ।।\n\nहिरण्यपुरकं पीठं महालक्ष्मीपुरं च वै ।\n\nउड्डीयानं महापीठं छायापुर[पीठ ख पाठः ।]मतः परम् ।।९२ ।।\n\nषोढान्यासस्त्वयं प्रोक्तः सर्वपापहरः सदा ।\n\nषोढान्यासविहीनो यः प्रणमेद्देवि सुन्दरीम् ।।९३ ।।\n\nसोऽचिरान्मृत्युमाप्नोति नरकं च प्रपद्यते ।\n\nएवं न्यस्तशरीरस्तु भवेद् गङ्गाधरः स्वयम् ।।९४ ।।\n\nमन्त्री नचात्र संदेहो निग्रहानुग्रहक्षमः ।\n\nन तस्य पूज्यो लोकेऽस्मिन् पितृमातृमुखो नरः ।।९५ ।।\n\nस्वयं च साधकश्रेष्ठो यं कंचन न (विन्दति?वन्दते) ।\n\nस म(र्थो?र्त्यो)मृत्युमाप्नोति नात्र कार्या विचारणा ।।९६ ।।\n\nनमस्कारं न कुर्वीत ज्येष्ठस्यापि कदाचन ।\n\nगुरोरपि न पद्येत [वन्देत क पाठः ।] म्रियते नात्र संशयः ।।९७ ।।\n\nतस्मात् सर्वप्रयत्नेन नमस्कारं विवर्जयेत् ।\n\nकामं क्रोधं तथा लोभं मायाहंकारमेव च ।।९८ ।।\n\nसंकल्पं भोजनालापं न कुर्यात् केनचित्सह ।\n\nभोक्तव्यं योषिता सार्धं यत्किंचित् तत्त[न्म क पाठः ।]यैव हि ।।९९ ।।\n\nपृ० १०६) विन्यसेद्देवि युक्तात्मा त्रिकालं च दिवा निशि ।\n\nयथा साभ्यासयोगेन सामर्थ्यं तद्वदाम्यहम् ।।१०० ।।\n\nयत्रायं निवसेद्देवि षोढान्यासी च साधकः ।\n\nदिव्यं क्षेत्रं भवेत्तत्र समन्ताच्छतयोजनम् ।।१०१ ।।\n\nदेवाः सर्वे नमस्यन्ति तं नमामि न संशयः ।\n\nकृत्वा न्यासमिमं देवि यत्र गच्छति साधकः ।।१०२ ।।\n\nतत्र यद्विषये चैव यन्मा[षण्मा क पाठः ।]नं पुरुषैः सह ।\n\nद्यावान्तरिक्षभूशैलजलारण्यनिवासिनः ।।१०३ ।।\n\nभूतप्रेतपिशाचाश्च यक्षकूष्माण्डराक्षसाः ।\n\nपश्यन्ति पावकारूढं ये चान्ये हिंसका जनाः ।।१०४ ।।\n\nशत्रुसंहतिसंकीर्णे[र्णो क पाठः ।] संग्रामेऽथापदेषु च ।\n\nन भयं विद्यते तस्य परत्र शिवतां व्रजेत् ।।१०५ ।।\n\nये केचित् पापसंघाताः सप्तजन्मान्तरोद्भवाः ।\n\nनश्यन्ति न्यासमात्रेण भास्करेण तमो यथा ।।१०६ ।।\n\nसतताभ्यासयोगेन षण्मासेन च मानवे[वः क पाठः ।] ।\n\nदह्यते सर्वपापानि ब्रह्महत्यादिकानि च ।\n\nकिंचातिबहुनोक्तेन मम तुल्यो भवेद् ध्रुवम् ।।१०७ ।।\n\nइति श्रीगन्धर्वतन्त्रे पार्वतीश्वरसंवादे षोढान्यासक्रमनिरूपणं दशमः पटलः ।।१० ।।\n\nपृ० १०७) एकादशः पटलः ।\n\nईश्वर उवाच \n\nकरशुद्धिरृषिन्यास[भूत ख पाठः ।] आसनं च ततः परम् [पीठन्यास तथैव च ख पाठः ।] ।\n\nकराङ्गयोः षडङ्गानि वशिन्याद्यमतः परम् [मातृकान्यासमेव च ख पाठः ।] ।।१ ।।\n\nन(र?व)योनिचतुर्व्यूहतत्त्वन्यासादिकं तथा ।\n\nमूलवर्णादिविन्यासः संमोहनाख्य एव च ।।२ ।।\n\nएतदेव हि नित्यं स्यात् काम्यं चान्यत् प्रकीर्तितम् ।\n\nकरशुद्धिकरीपूर्वं [अ आ सौ इति करशुद्धिकरीविद्या ।] त्रिपुरेति पदं ततः ।।३ ।।\n\nअमृतार्णवशब्दोपर्यासनाय नमो मनुः ।\n\nपादयोर्विन्यसेत् पश्चाद्बालान्ते त्रिपुरेश्वरी ।।४ ।।\n\nपोताम्बुजासनायान्ते नमो जानुनि विन्यसेत् ।\n\nह्रींक्लीं[द्री क पाठः ।]सौस्त्रिपुरेत्युक्त्वा सुन्दरीति पदं ततः ।।५ ।।\n\nङेन्तमात्मासनायान्ते नम(उच्चार्य?ऊर्वो प्र)विन्यसेत् ।\n\nआद्यं[दि क पाठः ।] मध्यं तथान्तं च(श?कु)मार्याः शिवसंयुतम् [बालाया बीजत्रये शिवेति हकारेण सयुतम् ।] ।।६ ।।\n\nत्रिपुरवासिनीत्युक्त्वा चक्रासनाय हृत्ततः ।\n\nकटि[देशे क पाठः ।]द्वये प्रविन्यस्य शिवं सोमयुतं कुरु ।।७ ।।\n\nएतस्या एव विद्याया [समनन्तरोक्तविद्याया एव बीजत्रये शिवो हकार सकारेण युत ।] स्त्रिपुर[र क पाठः ।]श्रीपदं ततः ।\n\nसर्वमन्त्रासनायान्ते नमो गुह्ये प्रविन्यसेत् ।।८ ।।\n\nपृ० १०८) [परा ह्रीं कामबीजं क्ली ।वारुण व इन्द्रः ल योनि ए सबिन्दु तेन ब्ले ।] परा च कामबीजं च वारुणं त्विन्द्रसंयुतम् ।\n\nयोनियुक्तं सबिन्दुं च त्रिपुरमालिनी ततः ।।९ ।।\n\nसाध्यासनाय मूले च नम इति प्रविन्यसेत् ।\n\n[माया ह्री रमा श्री बालायास्तृतीय सौ ।] मायाबीजं रमाबीजं कुमार्याश्च तृतीयकम् ।।१० ।।\n\nतथा त्रिपुरसिद्धान्ते सा[त्रिपुर क पाठः ।]ध्यसिद्धासनं ततः ।\n\nनाभिदेशे प्रविन्यस्य हृदये च प्रविन्यसेत् ।।११ ।।\n\n[शिवचन्द्रौ हकारसकारौ वह्नीति रकारारुढौ वाग्भवं ऐं तेन हसरै ।कामराजशक्तिबीजयोरपि उक्तवर्णसयोजनया बीजान्तरे बोध्ये केवलमन्त्यकूटे विसर्गस्थाने बिन्दु स्थाप्य ।तेन हसकलरी ।हसरौ इति] शिवचन्द्रौ वह्निसंस्थौ वाग्भवं तदनन्तरम् ।\n\nकामराजं कुमार्यास्तु शिवचन्द्रान्वितं कुरु ।।१२ ।।\n\nपृथ्वीबीजात्ततो वह्निं शक्तिबीजे ततः परम् ।\n\nशिववह्नी नियोज्यैव हित्वा सर्गं तु बैन्दवम् ।।१३ ।।\n\nसंयोज्य परमेशानि त्रिपुराम्बापदं ततः ।\n\nप[र्वण?र्यङ्क]शक्तिपीठाय नमो हृदि प्रविन्यसेत् ।।१४ ।।\n\n[वदन्येति संपत्प्रदाभैरवीविद्या सा यथा हस्रैं हसकलरीं हस्रौः इति ।] वदन्याशेषबीजान्ते महात्रिपुरभैर[व?वी] ।\n\nसदाशिवमहाप्रेतपद्मासनाय चालिखेत् ।।१५ ।।\n\nनम इत्यज[बंद्धे?रन्ध्रे]तु विन्यसेत् साधकोत्तमः ।\n\n[वह्नि र वरुणो व शक्रं ल षष्ठस्वरः नादादियुक्तः ऊ तेन खलू इति वशिनीवाग्देवताविद्या इति।] वह्निर्वरुणसक्रं च षष्ठस्वरविभूषितम् ।।१६ ।।\n\nनादबिन्दुकलायुक्तं वशिनीति पदं ततः ।\n\nपृ० १०९) वाग्देवता चतुर्थ्यन्ता नमः स्वरैः प्रविन्यसेत् ।।१७।।\n\n[मादन क शक्रेति लकारारूढ महामाया ह्री इति कामेश्वरी ।] मादनं शक्रमारूढं महामाया ततः परम् ।\n\nइयं कामेश्वरी ज्ञेया कवर्गेण ललाटके ।।१८ ।।\n\n[धान्तं न वरुण व इन्द्र ल चतुर्थस्वर ई तेत नवली ।] धान्तं वरुणमिन्द्रं च चतुर्थस्वरबिन्दुकम् ।\n\nएषैव मोदिनी देवी भ्रुवोर्मध्ये चवर्गके ।।१९ ।।\n\n[वायुः य पुरन्दर ल तेन ब्लूं ।] वायुं पुरन्दरं देवि षष्ठस्वरविभूषितम् ।\n\nनादबिन्दुकलायुक्तं विमलेयं समीरिता ।।२० ।।\n\nन्यस्तव्या कण्ठदेशे तु टवर्गेणैव पार्वति ।\n\n[छान्तं ज भान्त स ज्वलन र तुरीयेति चतुर्थस्वर ई तेन ज्म्रीं ।] छान्तं भान्तं च ज्वलनं तुरीयस्वरबिन्दुकम् ।।२१ ।।\n\nअरुणेयं तु वाग्देवी तवर्गेण हृदि स्मृता ।\n\nजयिनी च ततो देवि [नकुलि ह सोमशक्रेति सकारलकारौ ।] नकुलिः सोमशक्रकम् ।।२२ ।।\n\n[वारुण व वायु य तथा षष्ठस्वर तेन हसलवयूं इति।] वारुणं वायुबीजं च षष्ठस्वरविभूषितम् ।\n\nनाभिदेशे समाख्याता पवर्गेण वरानने ।।२३ ।।\n\n[जान्त झ भान्त म रेफ र वायु य तथा षष्ठः स्वरः तेत झमरयू इति ।] जान्तं भान्तं ततो रेफं वायुबीजसमन्वितम् ।\n\nषष्ठस्वरसमायुक्तं नादबिन्दुकलायुतम् ।।२४ ।।\n\nसर्वेश्वरी(ष?य)वर्गेण स्वाधिष्ठानाख्यपङ्कजे ।\n\n[संवर्तक क्ष कालो म वह्नि र माया ई तेन क्षम्री इति ।] संवर्तकं महेशानि कालबीजोपरिस्थितम् ।।२५ ।।\n\nवह्निबीजं ततो माया नादबिन्दुकलान्विता ।\n\nपृ० ११०) मूलाधारे शवर्गेण कौलिनी परिकीर्तिता ।।२६ ।।\n\nएता वाग्देवता देवि वशिनीवत् प्रविन्यसेत् ।\n\nमूलविद्याद्विरावृत्त्या सर्वाङ्गुलितलेषु च ।।२७ ।।\n\nङेन्तेषु परमेशानि न्यसेदङ्गानि षट् क्रमात् ।\n\nनमः स्वाहा वषड् वौषड् हुं फडिति षडङ्गकम् ।।२८ ।।\n\nकरयोरथ विन्यस्य षडङ्गेषु तथा न्यसेत् ।\n\nनमोऽन्तं हृदयं[ये क पाठः ।] ङेन्तं स्वाहान्तं च तथा शिरः ।।२९ ।।\n\nशि[खरे?खा व]षट् चतुर्थ्यन्ता हुं ङेन्तं कवचं ततः ।\n\nनेत्रत्रयं च वौषट् च अस्त्रं फडन्तमीश्वरि ।।३० ।।\n\n[हृदयमित्यादिना षडङ्गन्यासमुद्रा निर्दिशति ।] हृदयं मध्यमानामातर्जनीभिः स्मृतं शिरः [त शिव क पाठः ।] ।\n\nमध्यमातर्जनीभ्यां स्यादङ्गुष्ठेन शिखा प्रिये ।।३१ ।।\n\nदशभिः कवचं प्रोक्तं तिसृभिर्नेत्रमीरितम् ।\n\nतथैवोक्ताङ्गुलीभ्यां च सशब्दमस्त्रमीरितम् ।।३२ ।।\n\nपूजा तपोऽर्चनं होमः सिद्धमन्त्रकृता अपि ।\n\nअङ्गविन्यासविधुरा न दास्यन्ति फलान्यमी ।।३३ ।।\n\nवशिनीप्रमुखान् देवि विन्यसेत्तदनन्तरम् ।\n\nमूलकूटत्रयेणैवं स्थानेष्वेषु क्रमान्न्यसेत् ।।३४ ।।\n\n[नवयोनिन्यासमाह कर्णयोरिति ।मूलबीजत्रयेणैवाय कार्य ।] कर्णयोश्चिबुके चैव शङ्खयोर्वदने पुनः ।\n\nनेत्रयोर्नसि विन्यस्य अंश[अश क पाठः ।]योर्जठरे ततः ।।३५ ।।\n\nपुनः कुर्परयोः कुक्षौ जानुनोर्लिङ्गमूर्धनि ।\n\nपृ० १११) पादयोर्गुह्यदेशे च पार्श्वयोर्हृदयाम्बुजे ।।३६ ।।\n\nस्तनयोः कण्ठदेशे च न्यसेदेवं विधानतः ।\n\nचतुर्व्यूहं ततो देवि न्यसेत् पीठसमन्वितम् ।।३७ ।।\n\n[स्पष्ट यथा ऐ अग्निचक्रे कामगिर्यालये मित्रेशनाथात्मके कामेश्वरीरुद्रात्मशक्तिश्रीपादुकायै नम आधारे ।एवमग्रेऽपि बोध्यम् ।] मूलवाग्भवमुच्चार्य अग्निचक्रेपदं ततः ।\n\nकामगिर्यालये पश्चान्मित्रे[त्री क पाठः ।]शपदमुद्धरेत् ।।३८ ।।\n\nनाथात्मकेपदं पश्चात् कामे[मी क पाठः ।]श्वरी पदं ततः ।\n\nरुद्रात्मशक्तिशब्दाच्छ्रीपादुकायै नमो न्यसेत् ।।३९ ।।\n\nआधारे परमेशानि हृदये च ततः परम् ।\n\nमूलद्वि[त?ती]यमुच्चार्य सूर्यचक्रेपदं ततः ।।४० ।।\n\nजालन्धरपदात् पीठे शष्ठीशनाथशब्दतः ।\n\nआत्मकेपदमाभाष्य वज्रेश्वरीपदं ततः ।।४१ ।।\n\nविष्ण्वात्मशक्तिशब्दान्ते पूर्ववच्च तदीरितम् ।\n\nशक्तिकूटं समुच्चार्य सोमचक्रेपदं ततः ।।४२ ।।\n\nपूर्णगिरिपदान्ते च पीठेपदमतः परम् ।\n\nउड्डीशपरतो देवि नाथात्मकेपदं ततः ।।४३ ।।\n\nतदन्ते योजयेद्देवि भगपूर्वा च मालिनी ।\n\nब्रह्मात्मशक्तिशब्दान्ते पूर्ववद् द्विदले न्यसेत् ।।४४ ।।\n\nतुर्यबीजमथोच्चार्य ब्रह्मचक्रेपदात् ततः ।\n\nतथैवोड्यानपीठे तु [व?च]र्यानाथात्मकेपदम् ।।४५ ।।\n\nतदन्ते परमेशानि महात्रिपुरसुन्दरी ।\n\nपृ० ११२) पर[र क पाठः ।]ब्रह्मात्मशक्त्यन्ते पूर्ववद् ब्रह्मरन्ध्रके ।।४६ ।।\n\nविन्यस्यैवं महेशानि तत्त्वन्यासं समाचरेत् ।\n\nमूलादिब्रह्मरन्ध्रान्तं मूलान्तं पुनरेव हि ।।४७ ।।\n\nमूलवाग्भवमुच्चार्य आत्मतत्त्वपदं ततः ।\n\n[स्वा?व्या]पिकायै चतुर्थ्यन्ता महात्रिपुरसुन्दरी ।।४८ ।।\n\nनम इति प्रविन्यस्य कामराजमतः परम् ।\n\nविद्यातत्त्वपदात् पूर्वं पूर्ववद् हृदयावधि ।।४९ ।।\n\nन्यसे(त्त्वात्मी?त्तार्ती)यबीजान्ते शिवतत्त्वस्वरूपिणीम् ।\n\nमूलादिब्रह्मरन्ध्रान्तं तदादिभ्रूलतावधि ।।५० ।।\n\nततो न्यसेन्महादेवि विद्याकूटत्रयं पृथक् ।\n\nकरयोर्मूलमध्याग्रमूलहृद्धृद्युगान्तरे ।।५१ ।।\n\nमूलविद्यात्रयावृत्त्या स्थानेष्वेषु क्रमान्न्यसेत् ।\n\nब्रह्मरन्ध्रे तुरीयं च तेनैव व्यापकं न्यसेत् ।।५२ ।।\n\nब्रह्मरन्ध्रे तथाधारे हृदि नेत्रत्रये तथा ।\n\nकर्णयोर्मुखवृत्ते च भुजयोः पृष्ठदेशके ।।५३ ।।\n\nजानुद्वये तथा नाभौ मूलवर्णान् प्रविन्यसेत् ।\n\nस्वयं मन्त्रतनुर्भूत्वा देवीं मन्त्रमयीं यजेत् ।।५४ ।।\n\nत्रैलोक्यमरुणं ध्यायञ् श्रीविद्यां मनसि स्मरेत् ।\n\nयोनिमुद्रां महेशानि ब्रह्मरन्ध्रे प्रविन्यसेत् ।।५५ ।।\n\nललाटे च प्रविन्यस्य भ्रुवोर्मध्ये च विन्य[प्र क पाठः ।]सेत् ।\n\nमुखे कण्ठप्रदेशे तु हृदये तामनुक्रमात् ।।५६ ।।\n\nपृ० ११३) न्यासः संमोहनाख्योऽयं त्रैलोक्यमोहनक्षमः ।\n\nश्रीदेव्युवाच \n\nअन्तर्यागविधिं ब्रूहि बहिर्यागविधिं तथा ।।५७ ।।\n\nईश्वर उवाच \n\nशृणु देवि प्रवक्ष्यामि यजनं चान्तरं महत् ।\n\nमनोजीवात्म(नः?नोः)शुद्धिः प्राणायामेन जायते ।।५८ ।।\n\nअन्तर्गतं यच्च मलं तच्च शुद्धं प्रजायते ।\n\nप्राणायामैर्विना देवि कृतं कर्म निरर्थकम् ।।५९ ।।\n\nप्राणायामात्परं तत्त्वं प्राणायामात् परं तपः ।\n\nप्राणायामात् परं ज्ञानं प्राणायामात् परं पदम् ।।६० ।।\n\nप्राणायामात्परं योगं प्राणायामात्परं धनम् ।\n\nनास्ति नास्ति पुनर्नास्ति कथितं तव सुव्रते ।।६१ ।।\n\nवत्सराभ्यासयोगेन ब्रह्म साक्षाद्भवेद् ध्रुवम् ।\n\nचैतन्यावरणं यद्वत् क्षीयते नात्र संशयः ।।६२ ।।\n\nप्राणायामं विना मुक्तिमार्गे नास्ति मयोदितम् ।\n\nप्राणायामेन मुनयः सिद्धिमा[हु क पाठः ।]पुर्नचान्यथा ।।६३ ।।\n\nप्राणायामपरो योगी न योगी शिव एव सः ।\n\nगमनागमनं वायोः प्राणस्य धारणं तथा ।।६४ ।।\n\nप्राणायाम इति प्रोक्तो योगशास्त्रविशारदैः ।\n\nप्राणो वायुरिति ख्यात आयामस्तन्निरोधनम् ।।६५ ।।\n\nप्राणायाम इति प्रोक्तो योगिनां योगसाधनम् ।\n\nबाह्यादापूरणं वायोरुदरे पूरको भवेत् ।।६६ ।।\n\nपृ० ११४) संपूर्णकुम्भवद्वायोर्धारणं कुम्भको[क क पाठः ।] भवेत् ।\n\nबहिर्यद्रेचनं वायोरुदराद्रेचको भवेत् ।।६७ ।।\n\nपूरकं च यथाशक्त्या कुम्भकं तच्चतुर्गुणम् ।\n\nकुम्भकार्धं भवेद्रेचः प्राणायामोऽयमीरितः ।।६८ ।।\n\n[प्राणायाममुद्रा निर्दिशति कनिष्ठेयादिना ।] कनिष्ठानामिकाङ्गुष्ठैर्यन्नासापुटधारणम् ।\n\nप्राणायामः[म क पाठः ।] स विज्ञेयस्तर्जनीमध्यमे विना ।।६९ ।।\n\nवामया पूरयेद्वायुं शनैः शनैस्तु मध्यया ।\n\nधारयेद्दक्षया[वामया क पाठः ।] मुञ्चेदपरं तत् क्रमोत्क्रमात् ।।७० ।।\n\nयावच्छक्यं नियम्यासून् मनसैव स्मरन् पराम् ।\n\nमन्त्रस्य मुखबीजं वा समस्तं वा जपन् प्रिये ।।७१ ।।\n\nमूलाधारे त्रिकोणाख्ये कोटिसूर्यसमप्रभे ।\n\nध्यायेत् कुण्डलिनीं नित्यं कालानल[कामानन्द क पाठः ।]शिखोपमाम् ।।७२ ।।\n\nरक्तां सूक्ष्मां च विश्वस्य सृष्टिस्थितिलयात्मिकाम् ।\n\nविश्वातीतां ज्ञानरूपां चिन्तयेदूर्ध्ववाहिनीम् ।।७३ ।।\n\nहूंकारोच्चारणेनैव समुत्था(य?प्य)परां शिवे ।\n\nषट्चक्रं च विनिर्भिद्य प्रापयित्वा परं शिवम् ।।७४ ।।\n\nपरा[रमा क पाठः ।]नन्देन संयोज्य परमानन्दरूपिणीम् ।\n\nतदभेदसमापन्नामनाकुलमनाः स्मरेत् ।।७५ ।।\n\n[श्रा?स्रा]वयित्वा सु[रा?धा]धारां प्रापयेच्छक्तिमण्डलम् ।\n\nतेनैव चक्रभेदेन मूलाधारं समानयेत् ।।७६ ।।\n\nपृ० ११५) मूलादिब्रह्मरन्ध्रान्तं बिसतन्तुस्वरूपिणीम् ।\n\nउद्यत्सूर्यसहस्राभां ध्यायेन्मन्त्रात्मदेवताम् ।।७७ ।।\n\nकुण्डलीं त्रिविधां तत्र तथा बीजत्रयं त्रिधा ।\n\nतुरीयां कुण्डलीं मूर्ध्नि महात्रिपुरसुन्दरीम् ।।७८ ।।\n\nवाग्भवं मूलदेशे च द्रवत्स्वर्णनिभं स्मरेत् ।\n\nमूलादिहृदयं यावद् वह्निकुण्डलिनीं तथा ।।७९ ।।\n\nहृदये कामराजं च सूर्यकोटिसमप्रभम् ।\n\nसूर्यकुण्डलिनीं तत्र सूर्यकोटिसमप्रभाम् ।।८० ।।\n\nहृदयाद्गलपर्यन्तं ध्यायेदनाकुलः शिवे ।\n\nभ्रूमध्ये शक्तिबीजं तु चन्द्रकोटिसमप्रभम् ।।८१ ।।\n\nभ्रूमध्याद् ब्रह्मरन्ध्रान्तं चन्द्रकुण्डलिनीं शिवे ।\n\nचन्द्रकोटिसमप्रख्यां(श्र?स्र)वदमृतविग्रहाम् ।।८२ ।।\n\nबीजत्रयमयीं बिन्दौ तुर्यां[रीया क पाठः ।] बिन्दुत्रयात्मिकाम् ।\n\nदेशकालानवच्छिन्नां सर्वतेजोमयीं स्मरेत् ।।८३ ।।\n\nतुर्यकुण्डलिनीं तद्वत्केवलं ज्ञानविग्रहाम् ।\n\nएवं ध्यात्वा पुनर्विद्यां संपूर्णां मनसा स्मरेत् ।।८४ ।।\n\nचिदानन्दमयीं स्वच्छामेकात्मकतया प्रिये ।\n\nसुधावृष्ट्याभिपतन्त्या तर्पयेत् परदेवताम् ।।८५ ।।\n\nध्यात्वा ध्यात्वा पुनर्ध्यात्वा सहजानन्दविग्रहाम् ।\n\nबिन्दु(श्रु?स्रु)तसुधाभिस्तु[द्भिस्तु ख पाठः ।] तर्पयेच्च पुनः पुनः ।।८६ ।।\n\nअन्तर्याग इति प्रोक्तो जीवतो मुक्तिदायकः ।\n\nपृ० ११६) मुनीनां च मुमुक्षूणामधिकारोऽत्र केवलम् ।।८७ ।।\n\nप्रातः सायं चरेन्नित्यं षोडश प्राणसंयमान् [मम् क पाठः ।] ।\n\nनाशयेत् सर्वपापानि तृणराणिमिवानलः ।।८८ ।।\n\nसर्वेषामेव पापानां प्रायश्चित्तमिदं स्मृतम् ।\n\nस्वदेहस्थं यथा सर्पश्चर्मोत्सृज्य निरामयः ।।८९ ।।\n\nप्राणायामात्तथा मुञ्जेदविद्याकामकर्मकम् ।\n\nपरोपपापजं पापं परद्रव्यापहारजम् ।।९० ।।\n\nपरस्त्रीमैथुनोत्पन्नं प्राणायामशतं दहेत् ।\n\nमहापातकजातानि ब्रह्महत्यादिकानि च ।।९१ ।।\n\nसर्वाण्येतानि दह्यन्ते प्राणायामचतुःशतैः ।\n\n(नमः?मनः)शक्तिः समाख्याता पञ्चास्याः[स्या पञ्च गे क पाठः ।] पञ्च देहगाः ।।९२ ।।\n\nएकरूपं शिवं कृत्वा तदङ्के तां निवेशयेत् ।\n\nशून्यरूपे परे स्थाप्य तावुभौ सममास्थितौ ।।९३ ।।\n\nचिन्तयेत् साधको नत्वा नादरूपं तयोः क्रमात् ।\n\nतदन्तर्मनसात्मानं ज्योतीरूपं सनातनम् ।।\n\nसमाधिना समागत्य त्यजेत् संसारबन्धनम् ।।९४ ।।\n\nइति श्रीगन्धर्वतन्त्रे पार्वतीश्वरसंवादे नित्यन्यासान्तर्यागविधिनिरूपणमेकादशः पटलः ।।११ ।।\n\nपृ० ११७) द्वादशः पटलः ।\n\nईश्वर उवाच \n\nअथवा परमेशानीं लीलाकलितविग्रहाम् ।\n\nहृत्पुण्डरीकमध्यस्थां निगृह्येन्द्रियमान(सः?सम्) ।।१ ।।\n\nतन्मनाः साधकवरो मनसा पूजयेच्छिवाम् ।\n\nवामकरस्य तर्जन्यां दक्षिणस्य कनिष्ठया ।।२ ।।\n\nतथा दक्षिणतर्जन्यां[न्या क पाठः ।] वामाङ्गुष्ठेन योजयेत् ।\n\nउन्नतं दक्षिणाङ्गुष्ठं वामस्य मध्यमादिकाः ।।३ ।।\n\nअङ्गुलीर्योजयेत् पृष्ठे दक्षिणस्य करस्य च ।\n\nवामस्य[स्या क पाठः ।] पितृतीर्थेन मध्यमानामिके तथा ।।४ ।।\n\nअधोमुखे तु ते कुर्याद्दक्षिणस्य करस्य च ।\n\nरक्तपुष्पं गृहीत्वैवं विधाय पाणिकच्छपम् ।।५ ।।\n\nकुर्यात्तद् हृदयासन्नं निमील्य[लि क पाठः ।] नयनद्वयम् ।\n\nसमकायशिरोग्रीवं कृतासनपरिग्रहः ।।६ ।।\n\nपश्यन्निव ततो देवीमेकाग्रमनसा ततः ।\n\nप्रत्यक्षीकृ[त?त्य] हृदये मानसैरुपचारकैः ।।७ ।।\n\nषोडशानां प्रकारैस्तु हृदिस्थां पूजयेच्छिवाम् ।\n\nआसनं प्रथमं दद्याद्रत्नसिंहासनं शुभम् ।।८ ।।\n\nपाद्यं चरणयोर्दद्याच्छिरस्यर्घ्यं निवेदयेत् ।\n\nपरमामृतपानीयं भावपुष्पैः सुवासितम् ।।९ ।।\n\nपृ० ११८) स्वर्णपात्रे जलं कृत्वा तद्यादाचमनं मुखे ।\n\nमधुपर्कं ततो दद्यात् पुनराचमनं ततः ।।१० ।।\n\nस्ववामे मण्डलं कृत्वा पर्यङ्कं परिभावयेत् ।\n\nश्रीरत्नपादुके दत्त्वा नीत्वा तां स्नानमन्दिरे ।।११ ।।\n\nभद्रासनोपविष्टाया उद्वर्तनं समाचरेत् ।\n\nघृतेनोद्वर्तनं कृत्वा मनसा परिभावयेत् ।।१२ ।। \n\nकर्पूरागुरुकस्तूर्या[स्तर्या क पाठः ।] तथा मृगमदेन च ।\n\nरोचनाकुङ्कुमैर्मिश्रैर्नानागन्धसमन्वितैः ।।१३ ।।\n\nसुगन्धिदिव्यतैलैश्च स्नापयेत् परमेश्वरीम् ।\n\nदेवकन्यासहस्रैस्तु स्वर्णकुम्भसहस्रकैः ।।१४ ।।\n\nनदीभिर्नदराजैश्च अप्सरोगणपन्नगैः ।\n\nसिञ्चता वारिणा स्नातां चिन्तयेत् परदेवताम् ।।१५ ।।\n\nदुकूलैर्मार्जितं गात्रं दुकुले परि(धेतथा?धाप्य च) ।\n\nकंकतीकेशसंस्कारो विधिवद्बन्धनं तथा ।।१६ ।।\n\nसूत्रावलीं[ली० क पाठः ।] केशपाशे सिन्दूरं केशमध्यमे ।\n\nललाटे तिलकं दद्यादलक्तं रदनच्छदे ।।१७ ।।\n\nनेत्रेषु ह्यञ्जनं[रञ्जन क पाठः ।] कृत्वा गन्धैर्गात्रानुलेपनम् ।\n\nकाञ्चनाञ्चितकञ्चूलीशोभनं हृदयोपरि ।।१८ ।।\n\nविभूषणं ततो दद्यात् सुवर्णरजतादिना ।\n\nशिरःकर्णग्रीवादोषसूज्ज्व[दीति उज्ज्व क पाठः ।]लाभरणानि च ।।१९ ।।\n\nनूपुरौ च ततो दद्यान्मुक्तहारं [नूपुरौ ततो दद्यादानन्दहार क पाठः ।] समुज्ज्वलम् ।\n\nपृ० ११९) अन्यदाभरणं चैव यत्र येन विराजते ।।२० ।।\n\nश्री[पुन श्रीर क पाठः ।]रत्नपादुके दत्त्वा चक्रमध्ये समानयेत् ।\n\nगन्धं पुष्पं च धूपं च दीपं नैवेद्यमेव च ।।२१ ।।\n\nहेमपात्रगतं दिव्यं परमान्नं सुसंस्कृतम् ।\n\nकपिलाघृतसंयुक्तं नानाव्यञ्जनसंयुतम् ।।२२ ।।\n\nभक्ष्यं[क्ष्य क पाठः ।] भोज्यं तथा लेह्यं पेयं चोष्यं तथैव च ।\n\nक्षीरपानीयसंयुक्तं दधिमधुसमन्वितम् ।।२३ ।।\n\nसकर्पूरं च ताम्बूलं मानसं परिकल्पयेत् ।\n\nमनसापि महादेव्यै नैवेद्यं दीयते यदि ।।२४ ।।\n\nयो नरो भक्तिसंयुक्तः स दीर्घायुः सुखी भवेत् ।\n\nमाल्यं पद्मसहस्रस्य मनसा यः प्रयच्छति ।।२५ ।।\n\nकल्पकोटिसहस्राणि कल्पकोटिशतानि च ।\n\nस्थित्वा तव पुरे श्रीमान् सार्वभौमो भवेत् क्षितौ ।।२६ ।।\n\nमनसा तु महादेव्यै यः कुर्याच्च प्रदक्षिणम् ।\n\nस दक्षिणं यमगृहं नरकान्नैव[नि न क पाठः ।] पश्यति ।।२७ ।।\n\nनमनं मानसं देव्या यो भक्त्या कुरुते नरः ।\n\nसोऽपि लोकान्विजित्यैव नरलोके महीयते ।।२८ ।।\n\nमहामायां महादेवीं समर्चयामि शक्तितः ।\n\nनानाविधैस्तु नैवेद्यैरिति चिन्ताकुलस्तु यः ।।२९ ।।\n\nनैवेद्यं देहि नितरामिति यो भाषते मुहुः ।\n\nसोऽपि लोकान् विभिद्यैव देवीलोके महीयते ।।३० ।।\n\nपृ० १२०) बहिर्वच्चक्रपूजां च मनसैव समाचरेत् ।\n\nनवावरणशक्तीनां पूजनं मनसैव हि ।।३१ ।।\n\nइत्थमन्तः समाराध्य मनसैव जपेन्मनुम् ।\n\nतदा भवति सिद्धीशो देववद्विहरेत् क्षितौ ।।३२ ।।\n\nएवमेव महेशानि पूजयामि महेश्वरीम् ।\n\nयोगिनो मुनयश्चैव पूजयन्ति सदा प्रिये ।।३३ ।।\n\nकेवलं मानसेनैव नैव सिद्धो भवेद्गृही ।\n\nसबाह्येन तु तेनैव गृहस्थो मुनिपुङ्गवः ।।३४ ।।\n\nपार्वत्युवाच \n\nध्यानयोगं महादेव श्रोतुमिच्छामि हे प्रभो ।\n\nसंपूर्णं कथयेशान येन सिद्धो भवेत् परः[नर क पाठः ।] ।।३५ ।।\n\nईश्वर उवाच \n\nविना न्यासैर्विना पूजां विना जप्य[यये क पाठः ।]पुरस्क्रियाम् ।\n\nध्यानयोगाद्भवेत् सिद्धो नान्यथा खलु पार्वति ।।३६ ।।\n\nध्यानयोगादहं सिद्धो विष्णुश्चापि पितामहः ।\n\nध्यानयोगात् परं सिद्धा[द्धो क पाठः ।] मानवा अपि पापिनः ।।३७ ।।\n\nसर्वतन्त्रेषु यद्गुह्यं सर्वसिद्धिप्रदायकम् ।\n\nविना येन न सिध्यन्ति वर्षकोटिशतैरपि ।।३८ ।।\n\nध्यानयोगं प्रवक्ष्यामि सर्वतत्त्वप्रदायकम् ।\n\nएकान्ते विजने रम्ये कृतासनपरिग्रहः ।।३९ ।।\n\nनिवृत्ताखिलचिद्वृत्तिर्मुद्रामुद्रितविग्रहः ।\n\nकारणानन्दसंदोहैर्बहिरन्तःप्रपूरितः ।।४० ।।\n\nपृ० १२१) गुरून् नत्वा विधानेन सोऽहमित्यु[तिप क पाठः ।]परोधतः ।\n\nऐक्यं संभावयेद्धीमाञ्जीवस्य ब्रह्मणोऽपि च ।।४१ ।।\n\nकारणे सर्वभूतानां तत्त्वान्यपि च चिन्तयेत् ।\n\nबीजभावेन लीनानि व्युत्क्रमात् परमात्मनि ।।४२ ।।\n\nएवं विचिन्त्य देवेशि पार्थिवांशं जले गतम् ।\n\nजलं तेजसि लीनं च तेजो वायौ विचिन्तयेत् [जल च तेजसो रूप तेजोरूप विचिन्तयेत् ।निर्वाणवायुना वह्नि वायुनात्र विचिन्तयेत् ।।इति क पाठः ।] ।।४३ ।।\n\nआकाशे संहृतं वायु खं च मनसि लीयते ।\n\nमनोऽहंकारवशगं तथाहं [तथा वै मनसि क पाठः ।] महति स्थितम् ।।४४ ।।\n\nमहान्तं प्रकृतौ लीनं चिन्तयेत् परमेश्वरि ।\n\nमुमुक्षुश्चिन्तयेल्लीनां प्रकृतिं परमात्मनि ।।४५ ।।\n\nनाहो न रात्रिर्न संध्या न सूर्यो नैव चन्द्रमाः ।\n\nइदं तमोमयं सर्वमासीद्भुवनवर्जितम् ।।४६ ।।\n\nअप्रज्ञातमलक्ष्यं च प्रसुप्तमिव सर्वतः ।\n\nचिन्तयित्वा महेशानि न किंचिदपि भावयेत् ।।४७ ।।\n\nएकमासीत् परं ब्रह्म नित्यं सूक्ष्ममतीन्द्रियम् ।\n\nनित्यानन्दमयं धाम तेजोरूपं सनातनम् ।।४८ ।।\n\nतदेव प्रकृतिः सा तु तेजोरूपा सनातनी ।\n\nनित्यानन्दवपुर्देवी तद्रूपा तत्प्रकाशिनी ।।४९ ।।\n\nतयोर्योगादभूद्वृष्टिः परमामृतरूपिणी ।\n\nपरिपूर्णमिदं देवि समस्तं प्लावयेत् तथा ।।५० ।।\n\nपृ० १२२) तत्राम्भसि स्वमात्मानं चिन्तयेत् साधकोत्तमः ।\n\nबुद्बुदं चिन्तयेत्तत्र प्रकृतिं चिन्तयेत् पराम् ।।२१ ।।\n\nप्रकृतिर्हि महान्तं वै अहं च महतस्तथा ।\n\nअहङ्कारान्मनश्चैव मनसः खं समुत्थितम् ।।५२ ।।\n\nआकाशाद्वायुमु[माकृ ख पाठः ।]त्कृष्य वायोस्तेजः समुत्थितम् ।\n\nतेजसो जलमासाद्य जलाच्च पृथिवीं स्मरेत् ।।५३ ।।\n\nबहिष्कृत्य यथास्थानं निवेश्य विधिना ततः ।\n\nहैमं ब्रह्माण्डमेभिः स्याद् भूबीजेन दृढं स्मरेत् ।।५४ ।।\n\nप्रणवेन द्विधा कृत्वा जलौघैः परिपूरयेत् ।\n\nब्रह्माण्डाभ्यन्तरे तोयं तदधो भेकमव्ययम् ।।५५ ।।\n\nतस्य पृष्ठे महादेवि कालाग्निरुद्ररूपकम् ।\n\nआधारशक्तिं तत्रैव मूलप्रकृतिरूपिणीम् ।।५६ ।।\n\nब्रह्मशिलासमारूढां कूर्माकारां शशिप्रभाम् ।\n\nपद्मद्वयधरां देवीं मूर्धनि कूर्मधारिणीम् [कर्म च मूर्ध्नि धारिणीम् क पाठः ।] ।।५७ ।।\n\nनीलाभं चिन्तयेत् कूर्ममनन्तं कुन्दसंनिभम् ।\n\nतस्य मूर्ध्नि स्थितं देवि श्वेतं वाराहरूपकम् ।।५८ ।।\n\nतमालश्यामलां दन्ते धारयन्तं वसुन्धराम् ।\n\nतां च संचिन्तयेत्तत्र नीलेन्दीवरधारिणीम् ।।५९ ।।\n\nचिन्तयेत् सलिलैः पूर्णां चतुःसागरमेखलाम् ।\n\nतन्मध्ये चिन्तयेद्देवि सुधासागरमद्भुतम् ।।६० ।।\n\nरक्ताभममृतं तत्र शुद्धलाक्षारसोपमम् ।\n\nपृ० १२३) तन्मध्ये चिन्तयेद्देवि द्वीपं विद्रुमसंनिभम् ।।६१ ।।\n\nगिरिराजशताकीर्णं परितेक्षुवनं [ऐश पाठ ।] महत् ।\n\nगिरौ स्वर्णगिरिं चैव कल्पोद्यानं गिरेस्तटे ।।६२ ।।\n\nचम्पकाशोकपुन्नागपाटलैः कुटजैस्तथा ।\n\nलवङ्गमाधवीबिल्व-देवदारुनमेरुभिः ।।६३ ।।\n\nमन्दारपारिजाताद्यैः कल्पवृक्षैः सुपुष्पितैः ।\n\nसर्वतोऽलंकृतं दिव्यैर्नित्यपुष्पफलद्रुमैः ।।६४ ।।\n\nचन्दनैः कर्णिकारैश्च मातुलुङ्गैः करञ्जकैः ।\n\nद्राक्षेक्षुरम्भाजम्बूभिर्मधुकैराम्रकैरपि ।।६५ ।।\n\nदाडिमीचूतपनसैः पूगैः कर्पूरकैरपि ।\n\nकदलीकुन्दखर्जूरनारिकेलैरलंकृतम् ।।६६ ।।\n\nकदम्बैः करवीरैश्च तगरैर्नागकेसरैः ।\n\nया[पा ख पाठः ।]वन्तीस्वर्णयूथी[थि क पाठः ।]भिर्वज्रैर्दमनकैरपि ।।६७ ।।\n\nमालतीमल्लिकाजातीकेतकीशतपत्रकैः ।\n\nअन्यैः सुगन्धिपुष्पाद्यैः शोभितं यूथिकादिभिः ।।६८ ।।\n\nअन्योन्यासक्तवल्लीभिर्वृक्षषण्डैश्च मण्डितम् ।\n\nसर्वर्तुकुसुमोपेतैर्नमद्भिरुपशोभितम् ।।६९ ।।\n\nमन्दमारुतसंभिन्नकुसुमामोददिङ्मुखम् ।\n\nउत्फुल्लकुसुमामोदप्रहृष्यद्भृङ्गसंकुलम् ।।७० ।।\n\nकूजत्कोकिलसंघेन[हेन क पाठः ।] वाचालितदिगन्तरम् ।\n\nकालमेघसमालोकनृत्यद्बर्हिकदम्बकम् ।।७१ ।।\n\nपृ० १२४) शारिकाशुकबहुलैः कूजत्कलरवैर्युतम् ।\n\nद्वन्द्वभावं प्रकुर्वद्भिर्मृगैर्नानाविधैरपि ।।७२ ।।\n\nसरित्सरोभिर[रा क पाठः ।]च्छोदैः शोभितं कुमुदोत्पलैः ।\n\nतेषु सरःसु विपुलं महारसरसामृतम् ।।७३ ।।\n\nसर्वतोऽलंकृतं दिव्यं लसत्काञ्चनपङ्कजम् ।\n\nमत्तषट्पदनि(र्यय?र्जु)ष्टं शकुन्तैश्च कलस्वनैः ।।७४ ।।\n\nहंसकारण्डवाकीर्णं चक्राह्वैः सारसैरपि ।\n\nतन्महासरःपुलिने रत्नसोपानमण्डिते ।।७५ ।।\n\nमहारसरसान्दोलवीचिविक्षेपशीतले ।\n\nसर्वकामदुघं दिव्यं सर्वरत्नसमन्वितम् ।।७६ ।।\n\nमौक्तिकैः कुसुमैः स्रग्भिर्दुकूलैः स्वर्णतोरणैः ।\n\nस्मरेत् कल्पतरुं तत्र तदधो रत्नभूमिकाम् ।।७७ ।।\n\nविस्तीर्णं सुमनोव्याप्तां [महद्व्या क पाठः ।] तन्मध्ये रत्नमण्डपम् ।\n\nपरितः पारिजाताढ्यं भास्वरं शशिशीतलम् ।।७८ ।।\n\nउद्यदादित्यसंकाशं रत्नसोपानमण्डितम् ।\n\nशतयोजनविस्तीर्णं चतुर्द्वारसमन्वितम् ।।७९ ।। \n\nद्वार्षु विद्रुमदेहल्याभातं वज्रकवाटकम् ।\n\nरत्नसंकॢप्तसंशोभिकवाटाष्टकसंयुतम् ।।८० ।।\n\nनानारत्नविशोभाढ्य[ड्य क पाठः ।]रत्नप्राकारमण्डितम् ।\n\nनवरत्नसमाकॢप्ततुङ्गप्राकारतोरणम् ।।८१ ।।\n\nतत्र तत्र विनिःक्षिप्तनानारत्नोपशोभितम् ।\n\nपृ० १२५) महामरकतस्थल्या जुष्टं [युष्ट क पाठः ।] विद्रुमवेदिभिः ।।८२ ।।\n\nशिखरेष्विन्द्रनीलेषु हेमकुम्भैरलंकृतम् ।\n\nचक्षुष्मत्पद्मरागाग्रैर्वज्रभित्तिषु निर्गतैः ।।८३ ।।\n\nजुष्टं [यु क पाठः ।] विचित्रवैतानैर्महा(र्घ्यै?र्घै)र्हेमतोरणैः ।\n\nसर्वर्द्ध्युपचयैरर्कमणिस्तम्भैर्विराजितम् ।।८४ ।।\n\nहेमदण्डशिखालम्बिध्वजावलिपरिष्कृतम् [स्कृतम् क पाठः ।] ।\n\nस्वस्वस्थान(स्थि?कृ)तावस्थैर्लोकपालैरधिष्ठितम् ।।८५ ।।\n\nसिद्धचारणगन्धर्वैर्विद्याधरमहोरगैः ।\n\nकिन्नरैरप्सरोभिश्च क्रीडद्भि(र्दु?र्जु)ष्टदिङ्मुखम् ।।८६ ।।\n\nनृत्यसंगीतनिरतैरमरस्त्रीगणैर्युतम् ।\n\nनवरत्नसमाबद्धस्तम्भराजिविराजितम् ।।८७ ।।\n\nतप्तहाटकसंकॢप्तवातायनमनोहरम् ।\n\nनानारत्नांशुकोद्बद्धसुवर्णशतकोटिभिः ।।८८ ।।\n\nकिंकि(नी?णी)मणिसंनद्धपताकाभिरलंकृतम् ।\n\nमहामाणिक्यवैदूर्यरत्नचामरभूषितम् ।।८९ ।।\n\nजातरूपमयै रत्नैश्चित्रितैरतिविस्तृतैः ।\n\nमाणिक्यरत्नवैदूर्यस्वर्णमालावलीयुतैः ।।९० ।।\n\nअन्तरान्तरसंबद्धरत्नैर्दृष्टिमनोहरैः ।\n\nविचित्रितैश्चित्रवर्णैर्वितानैरुपशोभितम् ।।९१ ।।\n\nस्थूलमुक्ताफलोद्दामलम्बमानैरलंकृतम् ।\n\nउपर्युपरि विन्यस्तनिलयेषु पृथक् पृथक् ।।९२ ।।\n\nपृ० १२६) कॢप्तैः कशि(म्बु?पु)भिः कान्तं पर्यङ्कव्यजनासनैः ।\n\nदिव्योपकरणोपेतं सर्वकालसुखावहम् ।।९३ ।।\n\nदुकूलक्षौमकौ(षे?शे)यैर्नानावर्णैर्विराजितम् ।\n\nस्रग्भिर्विचित्रपुष्पाभिर्मञ्जुशिञ्ज[ज्जष क पाठः ।]त्षडङ्घ्रिभिः ।।९४ ।।\n\nचन्दनागुरुकर्पूरमृगनाभिविलेपितम् ।\n\nचन्दनागुरुकर्पूरधूपितं [प्रधूपितम् क पाठः ।] सुमनोहरम् ।।९५ ।।\n\nनानाकुसुमसौरभ्यवाहिगन्धवहान्वितम् ।\n\nनन्दनोद्यानमध्यस्थमधः कल्पतरोरपि ।।९६ ।।\n\nएवं संचिन्त्य मनसा मण्डपं सुमनोहरम् ।\n\nतन्मध्ये स्फुरितं ध्यायेन्महामाणिक्यमण्डपम् ।।९७ ।।\n\nशरच्चन्द्रनिभच्छत्रं मुक्तामाणिक्यमण्डितम् ।\n\nहेमदण्डशिखालम्बि श्वेतचामरभूषिताम् ।।९८ ।।\n\nतदधःस्थां स्मरेद्रक्तां महामाणिक्यवेदिकाम् ।\n\nउद्यदर्केन्दुकिरणां चतुरस्रोपशोभितम् ।।९९ ।।\n\nवेदिका वेदिकास्थाने सिंहासनं ततोपरि [ऐश पाठः ।] ।\n\nतस्याग्नेयादिकोणेषु धर्मादिकांस्तु संस्मरेत् ।।१०० ।।\n\nदिक्ष्वधर्मादिकांस्तत्र चिन्तयेद्गात्ररूपिणः ।\n\nरक्तश्यामहरिद्रेन्द्रनीलाभान् पादरूपिणः ।।१०१ ।।\n\nवृषके(शविभृ?सरिभू)तेभरूपान् धर्मादिकान् स्मरेत् ।\n\nप्रसूनतूलिकां तत्र सिंहासनस्य मध्यमे ।।१०२ ।।\n\nतन्मध्ये परमं ध्यायेत् सर्वतत्त्वात्मकाम्बुजम् ।\n\nपृ० १२७) आनन्दकन्दमेवात्र संविन्नालं तथैव च ।।१०३ ।।\n\nप्रकृतिविकाररूपद्वात्रिंशत्पत्रकेसरम् ।\n\nपञ्चाशद्वर्णबीजाढ्यकर्णिकापरिमण्डितम् ।।१०४ ।।\n\nकर्णिकायां स्मरेत् सूर्यं तन्मध्ये सोममण्डलम् ।\n\n[सोममण्डलमध्ये तु संस्मरेद्वह्निमण्डलम्] ।।१०५ ।।\n\nवह्निमण्डलमध्यस्थे तु सत्त्वं च परिचिन्तयेत् ।\n\nरजश्च तत्र संचिन्त्य तमोऽपि च तन्मध्यतः ।।१०६ ।।\n\nज्ञानतत्त्वात्मनश्चैव मायातत्त्वात्मनस्तथा ।\n\nविद्यातत्त्वात्मनो देवि कलातत्त्वात्मनो यजेत् ।।१०७ ।।\n\nब्रह्मा विष्णुश्च रुद्रश्च ईश्वरश्च सदाशिवः ।\n\nएते पञ्च महाप्रेताश्चतुर्दिङ्मध्यसंस्थिताः ।।१०८ ।।\n\nसदाशिवोपरिगतं त्रिशृङ्गज्योतिरव्ययम् ।\n\nतस्य मध्ये महापद्मं पीयूषपरिपूरितम् ।।१०९ ।।\n\nसुधार्णवासने तत्र त्रिपुरां प्रकटेश्वरीम् ।\n\nपोताम्बुजासने तद्वच्चिन्तयेत् त्रिपुरेश्वरीम् ।।११० ।।\n\nचिन्तयेत् साधको भक्त्या गुप्तयोगिन्यधीश्वरीम् ।\n\nआत्मासनगतां तत्र स्मरेत् त्रिपुरसुन्दरीम् ।।१११ ।।\n\nगुप्ततरेश्वरीं देवीं चक्रासने विचिन्तयेत् ।\n\nत्रिपुरवासिनीं देवीं संप्रदायगणेश्वरीम् ।।११२ ।।\n\nसर्वमंत्रासने देवि चिन्तयेत् त्रिपुर[राश्रि ख पाठः ।]श्रियम् ।\n\nकुलकौलेश्वरीं देवीं साध्यासनगतां ततः ।।११३ ।।\n\nपृ० १२८) त्रिपुरमालिनीं प्राज्ञे निगर्भयोगिनीश्वरीम् ।\n\nसिद्धासने ततः पश्चात् सिद्धां त्रिपुरपूर्विकाम् ।।११४ ।।\n\nपर्यङ्कशक्तिपीठे तु त्रिपुराम्बां विचिन्तयेत् ।\n\nकामेश्वराङ्कपर्यङ्कसमासीनां परां कलाम् ।।११५ ।।\n\nरक्तपद्मनिभां देवीं बालार्ककिरणारुणाम् ।\n\nजपाकुसुमसंकाशां दाडिमीकुसुमप्रभाम् [मोपमाम् क पाठः ।] ।।११६ ।।\n\nपद्मरागप्रतीकाशां कुङ्कुमोदकसंनिभाम् ।\n\nस्फुरन्मुकुटमाणिक्यकिङ्किणीजालमण्डिताम् ।।११७ ।।\n\nकालालिकुलसंकाशकुटिलालकपल्लवाम् ।\n\nप्रत्यग्रारुणसंकाशवदनाम्भोजमण्डलाम् ।।११८ ।।\n\nकिंचिदर्धेन्दुकुटिलललाटमृदुपट्टिकाम् ।\n\nपिनाकधनुराकारसुभ्रुवं [भ्रूलता क पाठः ।] परमेश्वरीम् ।।११९ ।।\n\nआनन्दमुदितोल्लोललीलान्दोलित[ललित ख पाठः ।]लोचनाम् ।\n\nस्फुरन्मयूखसंघातविलसद्धेमकुण्डलाम् ।।१२० ।।\n\n[ललित क पाठः ।]सुगण्डमण्डलाभोगजितेन्द्वमृतमण्डलाम् [न्दुसुतलोचनाम् क पाठः ।] ।\n\nविश्वकर्मविनि[दिनि क पाठः ।]र्माणसूत्रसु[वि ख पाठः ।]स्पष्टनासिकाम् ।।१२१ ।।\n\nताम्र[रक्त ख पाठः ।]विद्रुमबिम्बाभरक्तोष्ठी[न्तर्बिम्बोष्ठी क पाठः ।]ममृतोपमाम् ।\n\nदाडिमीबीजवज्राभदन्तपङ्क्तिविराजिताम् [सुशोभिताम् क पाठः ।] ।।१२२ ।।\n\nरत्नद्वीपसमुद्भासिजिह्वां मधुरभाषिणीम् [स्फुरद्भाषजिह्वामूलविराजिताम् ख पाठः ।इद पद्यार्ध क पाठे नास्ति ।] ।\n\nपृ० १२९) स्मितमाधुर्यविजितमाधुर्यरससागराम् ।।१२३ ।।\n\nअनौपम्यगुणोपेतचिबुकोद्देशशोभिताम् ।\n\nकम्बुग्रीवां महादेवीं मृणालललितैर्भुजैः ।।१२४ ।।\n\nमणिकङ्कणकेयूरभारखिन्नैः प्रशोभिताम् [भूषणै परिशोभिताम् क पाठः ।] ।\n\nरक्तोत्पलदलाकारसुकुमारकराम्बुजाम् ।।१२५ ।।\n\nकराम्बुजनखज्योत्स्ना[तिर्वि ख पाठः ।]विराजितनभःस्थलाम् [लीम् क पाठः ।] ।\n\nमुक्ताहारलतोपेतपीनोन्नत[समुन्न क पाठः ।]पयोधराम् [पीनवृत्तोन्नतकुचा तनुमध्येन शोभितामित्यधिकः पाठः ख ।] ।\n\nत्रिवलीवलनायुक्तमध्यदेशसुशोभिताम् ।।१२६ ।।\n\nलावण्यसरिदावर्त्ताकारनाभिविभूषिताम् [सुशोभिताम् क पाठः ।] ।\n\nअनर्घ[र्घ्य क पाठः ।]रत्नघटितकाञ्चीयुक्तनितम्बिनीम् ।।१२७ ।।\n\nनितम्बबिम्बद्विरदरोमराजीवराङ्कुशाम् ।\n\nकदलीललितस्तम्भसुकुमारोरुमीश्वरीम् ।।१२८ ।।\n\nलावण्यकन्दली[कदली ख पाठः ।]तुल्यजङ्घायुगलमण्डिताम् ।\n\nगूढगुल्फपदद्वन्द्वप्रपदाजितकच्छपाम् ।।१२९ ।।\n\nनूपुरैर्विलसत्पादपङ्कजातिमनोहराम् ।\n\nब्रह्मविष्णुशिरोरत्ननिर्घृष्टचरणाम्बुजाम् ।।१३० ।।\n\nतनुदीर्घाङ्गुलीभास्वन्नखचन्द्रविराजिताम् ।\n\nशीतांशुशतसंकाशकान्तिसंतानहासिनीम् ।।१३१ ।।\n\nलौहित्यजितसिन्दूरजपादाडिमरागिणीम् ।\n\nरक्तवस्त्रपरीधानां रक्ताभरणभूषिताम् ।।१३२ ।।\n\nपृ० १३०) इच्छाशक्तिमयं पाशमङ्कुशं ज्ञानरूपिणम् ।\n\nक्रियाशक्तिमये बाणधनुषी दधतीं पराम् ।।१३३ ।।\n\nकर्पूरशकलोन्मिश्रताम्बूलपूरिताननाम् ।\n\nमहामृगमदोद्दामकुङ्कुमारुणविग्रहाम् ।।१३४ ।।\n\nसर्वशृङ्गारवेशाढ्यां सर्वालंकारभूषिताम् ।\n\nजगदाह्लादजननीं जगद्रञ्जनकारिणीम् ।।१३५ ।।\n\nजगदाकर्षणकरीं जगत्कारण[स्थापन ख पाठः ।]रूपिणीम् ।\n\nसर्वदेव[मन्त्र क पाठः ।]मयीं देवीं सर्वमन्त्रमयीं पराम् [सौभाग्यसुन्दरीम् ख पाठः ।] ।।१३६ ।।\n\nसर्वलक्ष्मीमयीं साक्षा[नित्या ख पाठः ।]त्परमानन्दरूपिणीम् [सुन्दरीम् ख पाठः ।] ।\n\nनिर्लेपं निर्गुणं शुद्धमात्मानं त्रिपुरामयम् ।।१३७ ।।\n\nआत्माभेदेन संचिन्त्य याति तन्मयतां नरः ।\n\n[सो ख पाठः ।]साहमित्यस्य सततं चिन्तनात्तन्मयो भवेत् ।।१३८ ।।\n\nतामेव चिन्तयेद्देवि नान्यत् किंचित्तया विना ।\n\nतत्तेजोभिरिदं सर्वं परिपूर्णं विभावयेत् ।।१३९ ।।\n\nएवं भावनयाविष्टो[दृष्टो ख पाठः ।] देववद्विहरेत् क्षितौ ।\n\nध्यानयोगपरस्यास्य पूज्यो नास्तीह कश्चन ।।१४० ।।\n\nस एव सुकृती लोके स पूज्यो नतु पूजकः ।\n\nयोगात्मा योगविज्ज्ञानी स देवो नतु मानुषः ।।१४१ ।।\n\nसंन्यासी स च विन्यासी युक्तात्मा स मुनिर्मतः ।\n\nनासाध्यं वर्तते तस्य स सिद्धो योगिपुङ्गवः ।।१४२ ।।\n\nइन्द्रियप्रीणनैर्द्रव्यैस्तोषयेद् भूषयेत् सदा ।\n\nपृ० १३१) आत्मानमेव सततं पूजयेद् देवताधिया ।।१४३ ।।\n\nदेववद्विहरेन्नित्यं काल[ध्यान क पाठः ।]योगपरायणः ।\n\nयत् पश्यति यच्छृणोति गीतनृत्यादिकं च यत् ।।१४४ ।।\n\nपरिदधाति यत्किंचित् स्वयं यदनुलिम्पति ।\n\nहस्त्यश्वरथखट्वादि यदारोहति साधकः ।।१४५ ।।\n\nयत् करोति यदश्नाति तत् सर्वं देवताधिया ।\n\nविषयान् विषयी भुङ्क्ते यानेव स्वमनोरथान् ।।१४६ ।।\n\nतत्तत् समग्रमासाद्य तत्सर्वं देवताधिया ।\n\nजाग्रदादि सुषुप्त्यन्तं सर्वं तद्देवताधिया ।।१४७ ।।\n\nदिव्य एव भवेत्तत्र न चैवान्यः कदाचन ।\n\nतस्माद् दिव्यपरो यस्तु देवीमानन्दरूपिणीम् ।।१४८ ।।\n\nपूजयेत् सततं भक्त्या महात्रिपुरसुन्दरीम् ।\n\nमोक्षार्थी लभते मोक्षं ध्यानयोगपरायणः ।।१४९ ।।\n\nतां तु यश्चिन्तयेद्रात्रौ भोगी ध्यानपरायणः ।\n\nकामेश्वराङ्कपर्यङ्कसमासीनां परां कलाम् ।।१५० ।।\n\nसर्वाङ्गसुन्दरीं हृद्यां प्रसादसुमुखेक्षणाम् ।\n\nसकारणा[करुणा ख पाठः ।]मभिध्यायेत् सर्वाङ्गेषु मनो दधत् ।।१५१ ।।\n\nचतुर्वर्गं करे तस्य जीवन्मुक्तः स एव हि ।\n\nइति श्रीगन्धर्वतन्त्रे पार्वतीश्वरसंवादे ध्यानयोगनिरूपणं द्वादशः पटलः ।।१२ ।।\n\nपृ० १३२) त्रयोदशः पटलः ।\n\nश्रीपार्वत्युवाच \n\nबहिर्यागविधिं ब्रूहि साङ्गेन परमेश्वर ।\n\nविशेषार्घस्य[र्घ्यस्य क पाठः ।] संस्थानं नित्या(ज?य)जनमेव च ।।१ ।।\n\nईश्वर उवाच \n\nतादृशीमम्बिकां ध्यत्वा त्रिधात्मानं च तन्मयम् ।\n\nतेनैव मूलमन्त्रेण शिरोदेशे तदेव हि ।।२ ।।\n\nस्वकीये कुसुमं दद्यादङ्गन्यासं पुनस्तथा ।\n\nचैतन्यं सर्वभूतानां यद् ब्रह्मं[ह्मा क पाठः ।] सोऽहमीश्वरः ।।३ ।।\n\nसोऽहमित्यस्य सततं चिन्तनाद् देवरूपता ।\n\nआत्मनो जायते सम्यग्भावनान्नात्र संशयः ।।४ ।।\n\nपूजोपकरणस्यापि देवत्वमिह जायते ।\n\nसर्वेषां देवतादृष्ट्या जायते शुद्धतापि च ।।५ ।।\n\nअहं देवोऽथ नैवेद्यं पुष्पगन्धादिकं च यत् ।\n\nदेवाधारो ह्यहं देवो न देवो मत्परः क्वचित् ।।६ ।।\n\nदेवमेव यजे चाहं देवदेवोऽहमेव च ।\n\nयदि बाह्यार्चन[ना क पाठः ।]द्रव्यसंपत्तिरपि विद्यते ।।७ ।।\n\nविशेषार्घ्यादिकं देवि तदा कुर्यादतन्द्रितः ।\n\nपूजार्घ्यपात्रं नैवैद्याद्याधारपानपात्रकम् ।।८ ।।\n\nसर्वं ताम्रमयं कुर्याद्यत्किंचिदिह पूजने ।\n\nताम्रे देवाः प्रमोदन्ते ताम्रे देवाः स्थिताः सदा ।।९ ।।\n\nपृ० १३३) देवीप्रीतिकरं ताम्रं तस्मात् ताम्रं प्रयोजयेत् ।\n\nशङ्खशुक्तिरजत[जत्स्व क पाठः ।]स्वर्णैर्दिव्यानां पात्रमिष्यते ।।१० ।।\n\nमहाशङ्खैस्तु वीराणां फलजं वनवासिनाम् ।\n\nअष्टाङ्गुलस्य न न्यूनं नाधिकं सार्धपाणितः ।।११ ।।\n\nसर्वेषामेव पात्राणां मानमेवं विधीयते ।\n\nपञ्चरत्नैर्महादेव्याः पञ्च पात्राणि कारयेत् ।।१२ ।।\n\nसामान्यं च विशेषं च पाद्यमाचमनीयकम् ।\n\nकुम्भं चापि प्रयत्नेन रत्नैः कुर्याद्विभूतये ।।१३ ।।\n\nरत्नं गगनसंज्ञं च स्वर्गरत्नं तथैव च ।\n\nमर्त्यपातालरत्ने च नागरत्नं तथैव च ।।१४ ।।\n\nगारुडं चैव माणिक्यं वज्रं वैदूर्यमेव च ।\n\nनीलं च क्रमतो विद्यात् पञ्च रत्नानि योजयेत् ।।१५ ।।\n\nबीजपञ्चकमेतेषां क्रमाद्वक्ष्ये सुदुर्लभम् ।\n\nगसौ च (स?प)मनाः पश्चादिन्द्रस्थाः [इन्द्रस्था इति लकारस्था तेन ग्लूं स्लूं प्लूं म्लूं न्लूं इति ।] क्रमतः प्रिये ।।१६ ।।\n\nनादबिन्दुकलायुक्ता वामकर्णविभूषिताः ।\n\nतर्पणार्थं विशेषेण चक्रपूजानिवेदने ।।१७ ।।\n\nश्रीपात्रं साधयेद्धीमान् विधिना साधकोत्तमः ।\n\nयोनिमुद्रां विधायादौ कुर्यादर्घ्यस्य साधनम् ।।१८ ।।\n\nआत्मश्रीचक्रयोर्मध्ये चतुरस्रं तु कारयेत् ।\n\nतन्मध्ये चैव षट्कोणं तन्मध्ये वृत्तमुत्तमम् ।।१९ ।।\n\nत्रिकोणं तत्र संलिख्य चन्दनेन वरानने ।\n\nपृ० १३४) मण्डलं तं समभ्यर्च्य साधयेदासनं ततः ।।२० ।।\n\nबालाबीजत्रयं देवि ततस्त्रिपुरसुन्दरी ।\n\nअर्घ्यपात्रासनं चैव साधयामीति साधयेत् ।।२१ ।।\n\nतथैवास्त्रेण तु तथा [युतया इति क पाठः ।] सामान्यार्घ्योदकेन तु ।\n\nप्रक्षाल्य परमेशानि मण्डले स्थापयेत्ततः ।।२२ ।।\n\nवह्निमण्डलरूपं तं कलाभिः सह पूजयेत् ।\n\nपूर्ववत् परमेशानि पात्रं प्रक्षाल्य साधकः ।।२३ ।।\n\nविशेषार्घ्यपदात् पात्रं प्रतिशब्दादनन्तरम् ।\n\nस्थापयामीति मनुना संस्थाप्य तदनन्तरम् ।।२४ ।।\n\nसूर्यमण्डलरूपं तं कलाभिः सह पूजयेत् ।\n\nपूजयेत्तं विधानेन बिन्दु[श्रु?स्रु]तसुधामयैः ।।२५ ।।\n\nमातृकां प्र[काप्रति क पाठः ।]तिलोमेन मूलाभिमन्त्रितामृतैः ।\n\nआदिमैः पूरयेद्वापि तथा पुष्पासवैरपि ।।२६ ।।\n\nकपिलायास्तथा क्षीरैर्नारिकेलामृतैरपि ।\n\nइक्षुरसैः सुगन्धैश्च मधुरत्रितयेन वा ।।२७ ।।\n\nपूरयेत् तन्महापात्रं नानाद्रव्यैः कदाचन ।\n\nअधिकारिप्रभेदेन द्रव्यभेदा भवन्ति हि ।।२८ ।।\n\nस्वयंभूकुसुमं तत्र कर्पूरागुरुचन्दनैः ।\n\nरोचनाकुङ्कुमैर्मिश्रं कस्तूरीपरिभावितम् ।।२९ ।।\n\nनिक्षिपेत् परमेशानि शर्करां मधुसंयुताम् ।\n\nपूर्वोक्तमण्डलं तत्र संचिन्त्य साधकोत्तमः ।।३० ।।\n\nपृ० १३५) अङ्कुशमुद्रया पश्चात् तीर्थं वै प्रार्थयेत् ततः ।\n\nऋजुमध्यामध्यपर्वाक्रान्ता तर्जन्यधोमुखी ।।३१ ।।\n\nविज्ञेयाङ्कुशमुद्रेयं कुञ्चिता मध्यपर्वतः ।\n\nसौरमण्डलतः पश्चात् तीर्थमावाहयेत् तथा ।।३२ ।।\n\nगङ्गावतारमन्त्रेण सर्वैस्तीर्थगणैः सह ।\n\nगङ्गापि यमुनायाति पूजापात्रजलं प्रति ।।३३ ।।\n\nमीनमुद्रां विधायाथ हस्ताभ्यां पात्रमुत्तमम् ।\n\nआच्छाद्य परमेशानि चिन्मयं तीर्थमागतम् ।।३४ ।।\n\nअधोमुखावुभौ हस्तौ स्वस्वोपरि च संस्थितौ ।\n\nपार्श्वद्वयगताङ्गुष्ठौ मीनमुद्रेयमीरिता ।।३५ ।।\n\nमाणिक्यं मौक्तिकं देवि विद्रुमं गारुडं तथा ।\n\nपुष्परागं तथा वज्रं नीलं गोमेदकं शुभम् ।।३६ ।।\n\nवैदूर्यं नवरत्नानि तत्राम्भसि नियोजयेत् ।\n\nरत्नेशीं पूजयेत्तत्र सर्वपापप्रणाशिनीम् ।।३७ ।।\n\nश्रीबीजं च पराबीजं तथैव बीजपञ्चकम् ।\n\nपूर्वबीजे विलोमेन [तु ख पाठः ।] तत्पश्चाद्विनियोजयेत् ।।३८ ।।\n\nद्रव्यदोषहरा देवी रत्नेशीयं नवाक्षरी ।\n\nषडङ्गानि च षट्कोणे पूर्वोक्तानि प्रपूजयेत् ।।३९ ।।\n\nतन्मध्ये च परेशानि [परमेशानि ख पाठः ।] वृत्तं पूर्णेन्दुसंनिभम् ।\n\nचन्द्रमण्डलरूपं तममृतं परिचिन्तयेत् ।।४० ।।\n\nकलाभिस्तं प्रपूज्याथ चिन्तयेन्मध्यमण्डलम् ।\n\nपृ० १३६) अकथादित्रिरेखाढ्यं ह[इज्ञा क पाठः ।]क्षाभ्यन्तरमध्यगम् ।।४१ ।।\n\nतदग्रे कामरूपं च जालन्धरं च वामतः ।\n\nदक्षे पूर्णगिरिं चैव मध्ये चैवोड्डियानकम् ।।४२ ।।\n\nतत्र तत्र यजेद् देवीं चतुर्व्यूहस्वरूपिणीम् ।\n\nसूर्यकोटिप्रतीकाशं चन्द्रकोट्ययुतप्रभम् ।।४३ ।।\n\nतथा दशभुजं देवं पञ्चवक्त्रं त्रिलोचनम् ।\n\nखड्गखट्वाङ्ग[खेटक क पाठः ।]पट्टीशमुद्गरं शूलकुन्तकम् [दन्तकम् क पाठः ।] ।।४४ ।।\n\nबिभ्रतं खेटकं शक्तिं वरदाभयपाणि(न?क)म् ।\n\nतस्योत्सङ्गे (स्वधां?सुरां)देवीं चन्द्रकोट्ययुतप्रभाम् ।।४५ ।।\n\nहिमकुन्देन्दुधवलां पूर्वायुधकरोद्यताम् ।\n\nप्रहसन्तीं विशालाक्षीं देवदेवस्य संमुखीम्[खे क पाठः ।] ।।४६ ।।\n\nएवं ध्यात्वा समावाह्य कुलाकुलमयीं विभुः ।\n\nअमृतीकरणं कुर्यान्मुद्रया धेनुसंज्ञया ।।४७ ।।\n\nअवगुण्ठ्य ततो मन्त्री नीरजायतलोचने ।\n\nसकलीकरणं कुर्यात् षडङ्गेन च पूर्ववत् ।।४८ ।।\n\nपरमीकरणं कुर्यान्महामुद्रिकया ततः ।\n\nमु(ष?स)लमुद्रिकां योनिं गालिनीं च प्रदर्शयेत् ।।४९ ।।\n\nवाममुष्ट्यन्तरेऽङ्गुष्ठे दक्षिणे स(वशा?रला)ङ्गुलीः ।\n\nवामाङ्गुष्ठं स्पृशेदग्रे योजिता दक्षिणादधः (?) ।।५० ।।\n\nमुष्टी कृत्वा तु हस्ताभ्यां वामस्योपरि दक्षिणम् ।\n\nकुर्यान्मु(ष?स)लमुद्रेयं सर्वविघ्नविनाशिनी ।।५१ ।।\n\nपृ० १३७) कनिष्ठाङ्गुष्ठकौ भुग्नौ [शक्तौ क पाठः ।] करयोरितरेतरम् ।\n\nतर्जनीमध्यमानामाः संहता भुग्नवर्जिताः ।।५२ ।।\n\nमुद्रेयं गालिनी प्रोक्ता परमामृतदायिनी ।\n\n[शिवचन्द्रौ हसौ मातृकान्त क्ष कालो म शक्रो ल अम्बु व वह्नि र वायु य वामकर्ण ऊ तेन हसक्षमलवरयू आनन्दभैरवाय वौषट् ।इति] शिवचन्द्रौ मातृकान्तं कालशक्रा(द्यु?म्बु)वह्नयः ।।५३ ।।\n\nवायुश्च वामकर्णेन योजिता बिन्दुनादिनः ।\n\nबीजमेतत् समुच्चार्य तथा चानन्दभैरवम् ।।५४।।\n\nङेन्तं शिखामन्त्रयुतं पुनर्बीजानि संलिखेत् ।\n\n[उक्तमन्त्रस्यादौ सकार हित्वा वामकर्णस्थाने वामाक्षि ईमिति योज्यम् ।तेन सहक्षमलवरयी सुरादेव्यै वौषट् इति ।वस्तुतस्तु हित्वेति स्थाने कृत्वेति स्पष्ट० पाठो गुरुसंप्रदायादनुमन्तव्य० तेन सकारमादित कृत्वेति ज्ञेय तत सहक्षमेत्यादिमन्त्र० ।] चन्द्रं हित्वा[दिन ख पाठः ।]दि (न?तः)कुर्यात्कर्णे वामाक्षि योजयेत् ।।५५ ।।\n\n(स्वधा?सुरा)देव्यै ततो वौषट् इयमानन्दभैरवी ।\n\nअनेन तौ तु संयोज्य परमानन्दनन्दितौ ।।५६ ।।\n\nतदामृते तयोर्योगादमृतं क्षरतेऽचिरम् ।\n\nतयोः पञ्चोपचारेषु ऋचः पञ्च नियोजयेत् ।।५७ ।।\n\nप्रथम[म क पाठः ।]प्रकृतेर्हंसः प्र तद्विष्णुरनन्तरम् ।\n\nत्रैयम्बकस्तृतीयः स्याच्चतुर्थस्तत्पदादिकः ।।५८ ।।\n\nविष्णुर्योनिं-पदादिस्तु पञ्चमः परिकीर्तितः ।\n\nदशधा प्रजपेद्विद्यां संस्पृश्यामृतमद्रिजे ।।५९ ।।\n\nवाग्भवं कामबीजं च सर्गवान् मनुयुग् भृगुः ।\n\nतथामृतेपदं ब्रूयात् पश्चादमृतोद्भवे तथा ।।६० ।।\n\nपृ० १३८) अमृतेश्वरि तथेत्युक्त्वा पश्चादमृतवर्षिणि ।\n\nअमृतं(श्रा?स्रा)वययुगं वह्निजायावधिर्मनुः [स्पष्ट यथा ऐ क्ली सौ अमृते अमृतोद्भवे अमृतेश्वरि अमृतवर्षिणि अमृत स्रवय २ स्वाहा ।] ।।६१ ।।\n\nवाग्भवं वदयुग्मं च वाग्वादिनि च [तु ख पाठः ।] वाग्भवम् ।\n\nकामबीजं क्लिन्ने [क्लीन्नेत्यु क पाठः ।] चोक्त्वा क्लेदिनि क्लेदयेति च ।।६२ ।।\n\nमहाक्षोभं कुरुयुगं कामबीजमतः परम् ।\n\nतार्तीयं मोक्षमित्युक्त्वा कुरुयुग्मं वदेत्ततः ।।६३ ।।\n\nशक्तिबीजं पुनश्चान्ते संदीपनमनुः [ऐ वदवद वाग्वादिनि ऐं क्ली क्लेन्ने क्लेदिनि क्लेदय महाक्षोभ कुरु २ क्ली सौ० मोक्ष कुरु २ सौ इति संदीपिनीविद्या ।] प्रिये ।\n\nसंदीपनादिकं कृत्वा बोधिन्या बोधयेत् ततः ।।६४ ।।\n\nकृताञ्जलिपुटो भूत्वा स्मरेन्मन्त्रं [पूर्वलिखित ब्रह्माण्डखण्डसंभूतमित्यादि मयि चित्स्फुरणा कुरु इत्यन्तम् इति पर्यायरूपेणाधिक पाठो दृश्यते ।] वरानने ।\n\nएवं पात्रचतुष्कं च वटुकादेः पुनर्भवेत् ।।६५ ।।\n\nगुरूणां च त्रयं चैकमेकमेवात्मनो भवेत् ।\n\nएवं भवन्ति पात्राणि नवैव ह्युत्तमानि च ।।६६ ।।\n\nपञ्चपात्रं भवेन्मध्ये मध्यमं त्वेकपात्रकम् ।\n\nगुरवे गुरु(पा?पु)त्राय तत्पत्न्यै तत् समर्पयेत् ।।६७ ।।\n\n(व?वी)रशक्त्यै (वरं?वीर)पात्रं निवेद्यात्मनि योजयेत् ।\n\nएवमेवार्चनाद् देवि भवेदमृतमुत्तमम् ।।६८ ।।\n\nकुशाग्रेण समादाय अमृतं सर्वपावनम् ।\n\nपृ० १३९) गुरुत्रयं च संतर्प्य वटुकादीन् प्रतर्प्य च ।।६९ ।।\n\nप्रलयानलसंकाशे चिदग्नौ जुहुयात् ततः [अयमत्र मन्त्र- आर्द्र ज्वलति ज्योतिरेवाहं ब्रह्माहमस्मि साहमस्मि अहमेवाह मा जुहोमि स्वाहा ।।] ।\n\nआत्मनः कुण्डलिन्याश्च हुत्वा वै ब्रह्मरन्ध्रके ।।७० ।।\n\nबीजत्रयेण त्रिः प्राश्य मुद्रया तत्त्वसंज्ञया ।\n\nविशुद्धान्तर्मनाः पूतो योग्यः स्याद्यागकर्मणि ।।७१ ।।\n\nअमृतत्वं कवित्वं च प्राश्यामृतं लभेन्नरः ।\n\nभ्रंशनादस्य पात्रस्य भूमौ बिन्दुनिपातनात् ।।७२ ।।\n\nअशुभं स्यात् तदा तस्य होमाच्छान्तिर्नचान्यतः ।\n\nप्रोक्षयेत् तेन चात्मानं मूलेन वारुणेन वा ।।७३ ।।\n\nपूजोपकरणं चापि त्रिरभ्युक्ष्य तथैव हि ।\n\nअमृतैः प्रोक्षितं यत्तु सर्वं ब्रह्ममयं भवेत् ।।७४ ।।\n\nयदन्यद् दीयते द्रव्यमलंकारादिकं च यत् ।\n\nवरुणस्यैव बीजेन तेषां प्रोक्षणमाचरेत् ।।७५ ।।\n\nसर्वेषां देवमुच्चार्य मूलमुच्चार्य पूर्वतः ।\n\nअर्घ्यपात्रस्थतोयेन प्रतिनाम्ना निवेदयेत् ।।७६ ।।\n\nअन्यतोयैस्तु संसृष्टमर्घ्यपात्रस्थितेतरैः ।\n\nतन्न गृह्णातीष्टदेवी दत्तं विधिशतैरपि ।।७७ ।।\n\nइति श्रीगन्धर्वतन्त्रे पार्वतीश्वरसंवादे बहिर्यागविधौ विशेषार्घ्यपात्रादिसाधनक्रमनिरूपणं त्रयोदशः पटलः ।।१३ ।।\n\nपृ० १४०) चतुर्दशः पटलः ।\n\nईश्वर उवाच \n\nआधारशक्तिमारभ्य कामेश्वरान्तमद्रिजे ।\n\nपूजयेत् साधको भक्त्या पीठं मन्त्रमयं पुरः ।।१ ।।\n\nओंकारबिन्दुमध्यस्थं नामधेयाद्यमक्षरम् ।\n\nदेवतानां स्वबीजं तत्पूजायामृद्धिसिद्धिदम् ।।२ ।।\n\nकामपीठं ततो ध्यात्वा पूजयेत् साधकस्तथा ।\n\nदेवं कामेश्वरं तत्र ह्येकवक्त्रं चतुर्भुजम् ।।३ ।।\n\nभस्मा(श्रु?ञ्चि)तं मध्यहृदि रक्तारक्तं च कुङ्कुमैः ।\n\nत्रिशूलं च पिनाकं च वामहस्तद्वये धृतम् ।।४ ।।\n\nउत्पलं बीजपूरं च दक्षिणद्वितये तथा ।\n\nश्वेतपद्मोपरिस्थं च ध्यात्वा मध्ये प्रपूजयेत् ।।५ ।।\n\nशक्त्या युक्तो यदा देवि साधकः परिचिन्तयेत् ।\n\nआयुधा(नाम?नां स्व)रूपं च मूलदेव्यां [व्या क पाठः ।] समं निशि ।।६ ।।\n\nशांभवेन [वाख्येन क पाठः ।] यजेद् देवं पूर्वोक्तेन च साधकः ।\n\nसप्तम्या मूलमुच्चार्य महात्रिपुरसुन्दरी ।।७ ।।\n\nअमृतपदमुच्चार्य चैतन्यमूर्तिमादितः ।\n\nकल्पयामीति मनुना मूर्ति संचिन्तयेत् तथा ।।८ ।।\n\nदेवीं कामेश्वराङ्कस्थां परमानन्दनन्दिताम् ।\n\nसाधकाय प्रयच्छन्तीं पुरुषार्थचतुष्टयम् ।।९ ।।\n\nआनन्दालसया दृष्ट्या वीक्षन्तीं करुणार्द्रया ।\n\nपृ० १४१) नाराचमुद्रया पश्चाद्रक्षां मन्त्रेण कारयेत् ।।१०० ।।\n\nअवगुण्ठ्य ततो मन्त्री कुर्याद् दिग्बन्धनं ततः ।\n\nप्राणायामं ततः कृत्वा गृह्णीयात् कुसुमाञ्जलिम् ।।११ ।।\n\nपुष्पाञ्जलिं विना देवीं नावाहयेत् कदाचन ।\n\nततो ध्यायेन्महादेवीं यथोक्तां परमेश्वरीम् ।।१२ ।।\n\nप्रत्यक्षीकृत्य हृदये जितप्राणोऽथ साधकः ।\n\nऐक्यं संचिन्तयेद् देव्या बाह्यान्तर्मूर्तियुग्मयोः ।।१३ ।।\n\nततस्तु वायुबीजेन वहन्नासापुटेन तु ।\n\nतच्चैतन्यं विनिःसार्य पुष्पाञ्जलौ निवेशयेत् ।।१४ ।।\n\nनासिकावायुनिःसारात् पुष्पस्था देवता भवेत् ।\n\nयावत् संस्थापयेद् देवीं स्वहस्तं न वियोजयेत् ।।१५ ।।\n\nकृते वियोगे हस्तस्य पुष्पात् तस्मान्महेश्वरि ।\n\nगन्धर्वैः पूज्यते देवी पूजकैर्नाप्यते फलम् ।।१६ ।।\n\nत्रिखण्डामुद्रया तस्मात् तामावाहनविद्यया ।\n\nनिर्गमययातिदीप्ताभां श्रीपीठान्तर्निधारयेत् ।।१७ ।।\n\nपाणिद्वयं समं सम्यक् परिवर्तनयोगतः ।\n\nयोजयित्वा तर्जनीभ्यामनामे धारयेत् ततः ।।१८ ।।\n\nमध्यमे योजयेन्मध्ये कनिष्ठे तदधस्ततः ।\n\nअङ्गुष्ठावपि संयोज्यौ त्रिधा युग्मक्रमेण तु ।।१९ ।।\n\nत्रिखण्डेयं महामुद्रा त्रिपुराह्वानकर्मणि ।\n\nहस[हस क पाठः ।]बीजसमारूढा बाला चाग्न्यासनस्थिता ।।२० ।।\n\nपृ० १४२) अनया[हस्रैं हसकलरी हस्स्रौ इति त्रिखण्डाविद्या ।]मूलमुच्चार्य मुद्रया च त्रिखण्डया ।\n\nमहापद्मवनान्तःस्थे कारणानन्दविग्रहे ।।२१ ।।\n\nसर्वभूतहिते मातरेह्येहि परमेश्वरि ।\n\nदेवेशि भक्तिसुलभे परिवारसमन्विते ।।२२ ।।\n\nअस्यां(मूर्तौ)समागच्छ स्थितिं मत्कृपया कुरु ।\n\nएहि देवि प्रभावात् ते शुभदे भयनाशिनि ।।२३ ।।\n\nयावत् त्वां पूजयिष्यामि तावत् त्वं सुस्थिरा भव ।\n\nकामेशि त्वमिहागच्छ सर्वैः परिकरैः सह ।।२४ ।।\n\nपूजाकर्मणि सांनिध्यमिह कल्पय कामिनी ।\n\nकामेश्वरि समागच्छ कामेशाङ्कनिषेदुषि ।।२५ ।।\n\nअव्युच्छिन्नां मतिं शुद्धां वाचं कण्ठस्य देहि मे ।\n\nएवं कृते महादेवि स्थितिस्तस्याः प्रजायते ।।२६ ।।\n\nसम्यक् संपूरितः पुष्पैः कराभ्यां कल्पितोऽञ्जलिः ।\n\nआवाहनी समाख्याता मुद्रा सर्वार्थसाधिका ।।२७ ।।\n\nअधोमुखीकृता सैव तदा वै स्थापनी भवेत् ।\n\nमिलितं मुष्टियुगलं संनिधापनरूपिणी ।।२८ ।।\n\nअन्तरङ्गुष्ठमुष्ट्या तु संनिरोधनरूपिणी ।\n\nएतस्या एव मुद्रायास्तर्जन्यौ (सवने?प्रसृते) यदा ।।२९ ।।\n\nअवगुण्ठनमुद्रेयं सर्वरक्षाकरी मता ।\n\nअमृतीकरणं कुर्यात् साधको धेनुमुद्रया ।।३० ।।\n\nपरिवर्त्य करौ पश्चात् तर्जनीमध्यमे युगे ।\n\nपृ० १४३) कनिष्ठानामिकायुग्मं परस्परयुतं कुरु ।।३१ ।।\n\nधेनुमुद्रेयमाख्याता अमृतीकरणे प्रिये ।\n\nअङ्गमन्त्रान् न्यसेत् देवि देव्यङ्गे साधकोत्तमः ।।३२ ।।\n\nसकलीकरणं नाम मुद्रेयं व्याप्तिरूपिणी ।\n\nअन्योन्यग्रथिताङ्गुष्ठा प्रसारितपराङ्गुलिः ।।३३ ।।\n\nमहामुद्रेयमाख्याता परमीकरणे शिवे ।\n\nततोऽवगुण्ठयेद् देवीमवगुण्ठनमुद्रया ।।३४ ।।\n\nआवाहनं भवेद् देवि दूरादाह्वानमेव च ।\n\nसंस्थापनं भवेद् देवि निश्चलत्वोपपादकम् ।।३५ ।।\n\nनैकट्यावस्थितित्वं च संनिधानमितीरितम् ।\n\nअनन्यचित्तत्वया(च्छा?च्ञा)संनिरोधनमुच्यते ।।३६ ।।\n\nसंपूर्णावस्थितेर्या(च्छ?च्ञा)सकलीकरणं प्रिये ।\n\nअयोग्यदृष्ट्यविषय[यता पा क पाठः ।]पा(दो?द)नमवगुण्ठनम् ।।३७ ।।\n\nआनन्दपूर्णाव(स्थिति?स्थ)त्वममृतीकरणं शिवे ।\n\nसर्वापराधजातानां सहिष्णुत्वप्रकाशकम् ।।३८ ।।\n\nपरमीकरणं नाम संप्रार्थनमिहोच्यते ।\n\nसंमुखमुद्रया देवीं संमुखं प्रार्थयेत् ततः ।।३९ ।।\n\nमुष्टिद्वयस्थिताङ्गुष्ठौ संमुखौ च परस्परम् ।\n\nसंश्लिष्टावुच्छ्रितौ कुर्या[च्छ्रेय?त्सेयं]संमुखमुद्रिका ।।४० ।।\n\nमूलविद्यां समुच्चार्य महात्रिपुरसुन्दरी ।\n\nश्रीपादुकां ततः पश्चात् पूजयामीति भक्तितः ।।४१ ।।\n\nपृ० १४४) देवीपादाम्बुजद्वन्द्वे पुष्पाञ्जलित्रयं दिशेत् ।\n\nतथैव तर्पयाम्यन्ते मुद्रया तर्पयेत् त्रिधा ।।४२ ।।\n\nप्रार्थनमुद्रया पश्चादभ्यर्थयेदनेन तु ।\n\nप्रसादसंमुखे देवि प्रसन्ना भव सुन्दरि ।।४३ ।।\n\nपूजाभागं गृहाणेमं मामकं भक्तवत्सले ।\n\nअहं यद्यपि देवेशि दुर्बलोऽप्यल्पसाधनः ।।४४ ।।\n\nभक्त्या करोमि पूजां ते कृपयानुगृहाण माम् ।\n\nप्रसृताङ्गुलिकौ हस्तौ मिथःश्लिष्टौ च संमुखौ ।।४५ ।।\n\nकार्यौ च हृदये सेयं मुद्रा प्रार्थनसंज्ञिका ।\n\nसंदर्शयेत् स्वस्वबीजपूर्वं मु(द्रां त?द्रास्त)तो नव ।।४६ ।।\n\nसंक्षोभद्रावणाकर्षवश्योन्मादमहाङ्कुशाः ।\n\nखेचरीबीजयोन्याख्या नव मुद्रास्ततः क्रमात् ।।४७ ।।\n\nएता मुद्रा महेशानि ब[न्ध?न्धू]ककुङ्कुमप्रभाः ।\n\nस्वस्वमुद्रा[द्रा क पाठः ।]कराः सर्वाः श्रीविद्यासंमुखी(ः)स्मरेत् ।।४८ ।।\n\nअथैवं परमेशान्या उपचारान् निवेदयेत् ।\n\nभक्त्यैवैते कृता देवि साधकं देवसंनिधिम् ।।४९ ।।\n\nचारयन्ति यतस्तस्मादुच्यन्ते चोपचारकाः ।\n\nसमीपे चारणाद्वापि[कला?बालि]कान्ते तथोदिताः ।।५० ।।\n\nनमोन्तमासनं दद्यात् स्वागतं दर्शनं भवेत् ।\n\nनमोन्तं पादयोः पाद्यमर्घ्य [शिवो?नमो]न्तमेव च ।।५१ ।।\n\nस्वधेत्याचमनं [प्राज्ञि?प्रोक्तं] मधुपर्कस्तथैव च ।\n\nपृ० १४५) तेनैव मनुनाचामं नमोन्तं स्नानमेव च ।।५२ ।।\n\nनमोन्ते वाससी प्रोक्ते तथाङ्गाभरणानि च ।\n\nनमोन्तमर्पयेत्(कुन्दं?गन्धं)पुष्पं च [च नास्ति क पाठः ।] वौषडन्तकम् ।।५३ ।।\n\nपुष्पं समर्पयेद् देव्यै मुद्रया ज्ञानसंज्ञया ।\n\nअङ्गुष्ठतर्जनीयोगाज् ज्ञानमुद्रेयमीरिता ।।५४ ।।\n\nनमोन्तं च तथा धूपं दीपं [पमा क पाठः ।] मालां तथैव च ।\n\nनैवेद्यं च ततो दद्याद्यथोक्तं वै चतुर्विधम् ।।५५ ।।\n\nपानार्थं मधुरं वारि दद्यादाचमनं पुनः ।\n\nकर्पूरसहितं देव्यै ताम्बूलं च निवेदयेत् ।।५६ ।।\n\nतर्पणानि पुनर्दद्यात् त्रिपुरातत्त्वमुद्रया ।\n\nअङ्गुष्ठानामिकायोगात् [ग क पाठः ।] तत्त्वमुद्रेयमीरिता ।।५७ ।।\n\nअङ्गुष्ठं शिवमित्याहुरनामा शक्तिरुच्यते ।\n\nतर्पणं तु तयोर्योगादमृतैर्वामपाणिना ।।५८ ।।\n\nयोनिमुद्रां प्रदर्श्याथ मुद्राः संदर्शयेत् क्रमात् ।\n\nस्तुत्वा प्रणम्य विधिवज्जपेद्विद्यामनन्यधीः ।।५९ ।।\n\nजपान्ते जुहुयादग्निं होमान्ते बलिमुत्सृजेत् ।\n\nबलिदानावसाने तु निवेद्यानि निवेदयेत् ।।६० ।।\n\nदशाङ्गाद्यैस्ततो धूपैः पुनर्देवीं प्रधूपयेत् ।\n\nदीपमालाः प्रदर्श्याथ पादाल्ललाटकावधि ।।६१ ।।\n\nवीरेश्वराय वौषट् च [षडिति क पाठः ।] सिन्दूरं दापयेदथ ।\n\nअङ्गरागेषु सिन्दूरं पानेषु मदिरां तथा ।।६२ ।।\n\nपृ० १४६) वस्त्रेषु रक्तकौशेयं[षेय क पाठः ।] त्रिपुराप्रीतिदायकम् ।\n\nनेत्राञ्जनं निवेद्याथ दर्शयेद् दर्पणं तथा ।।६३ ।।\n\nमूर्ध्नि च्छत्रं निधायाथ बीजयेद्रक्तचामरैः ।\n\nसितैर्वा परमेशानीं नतु कृष्णैः कदाचन ।।६४ ।।\n\nवादये[यञ्छ क पाठः ।]च्छङ्खघण्टे च पुनः पुनः प्रधूपयेत् ।\n\nततः संतोषयेद् देवीं गीतवादित्रनिःस्वनैः ।।६५ ।।\n\nवाद्यैर्नानाविधैर्देवि क्रीडाकौतुकमङ्गलैः ।\n\nनटनर्तकसंघै[है क पाठः ।]श्च वेश्याभिरपि पार्वति ।\n\nआत्मना सर्वभावेन निवेद्य तन्मयो भवेत् ।।६६ ।।\n\nइति श्रीगन्धर्वतन्त्रे पार्वतीश्वरसंवादे बहिर्यागविधिनिरूपणं चतुर्दशः पटलः ।।१४ ।।\n\nपृ० १४७) पञ्चदशः पटलः ।\n\nश्रीदेव्युवाच \n\nउपचारान् कथं देव फलं तेषां च कीदृशम् ।\n\nयच्च प्रियतमं देव्यास्तत् सर्वं वद शंकर ।।१ ।।\n\nईश्वर उवाच \n\nउपचारान् प्रवक्ष्यामि शृणु षोडश पार्वति ।\n\nयैः साक्षात् [स्यात् ख पाठः ।] तुष्यते देवी विधानैर्विहिते[रिडिते क पाठः ।]र्वि(दुः भुः) ।।२ ।।\n\nसौवर्ण राजतं वास्त्रं तथा रत्नविनिर्मितम् ।\n\nआसनं प्रथमं दद्यात् पौष्पं दारवमेव वा ।।३ ।।\n\nन पत्रमासनं दद्यात् कदाचिदिह पूजने ।\n\nयथोक्तविधिना देव्यै रक्तकम्बलमेव वा ।।४ ।।\n\n[स्व क पाठः ।]सुमेरुपादपीठान्ते पद्मकल्पित आसने [तमासनम् ख पाठः ।] ।\n\nभोगमोक्षप्रदे मातस्तिष्ठस्व परमेश्वरि ।।५ ।।\n\nअनेनैवासनं देव्यै यो दद्याद्विहितं शिवे ।\n\nभुक्तिमुक्ती करे तस्य सर्वत्र स्थानवान् भवेत् ।।६ ।।\n\nपा(द्या?दा)र्थमुदकं पाद्यं चन्दनागुरुसंयुतम् ।\n\nसुशीतलं[निवेदितमितिशेष ।] मया देवि सुखाय तव पादयोः ।।७ ।।\n\nतत्तैजसेन पात्रेण शङ्खेनाथ प्रदापयेत् ।\n\nधर्मार्थकाममोक्षाणां संस्थानं पाद्य[द क पाठः ।]मिष्यते ।।८ ।।\n\nपृ० १४८) पाद्यमन्त्रो मया प्रोक्त(म?स्त्व)नेनैव निवेदयेत् ।\n\nअर्घ्येण लभते कामानर्घ्येण लभते धनम् ।।९ ।।\n\nपुत्रायुः सुखमोक्षा(णि?दि) दानाद(र्घ?र्घ्य)स्य वै लभेत् ।\n\nपूर्वसंस्थापितेनैव शङ्खेन विधिना स्वयम् ।।१० ।।\n\nश्वेतसर्षपमुद्गाभ्यां तिलक्षीरैस्तथा यवैः ।\n\nरक्तचन्दनपु(ष्पे च? ष्पैश्च) त्रिपुरायै महेश्वरि ।।११ ।।\n\nनिधाय पुरतो दद्यादर्घ्यमन्त्रेण साधकः ।\n\nअर्घ्यमर्घ्यमिदं देवि मया भक्त्या निवेदितम् ।।१२ ।।\n\nसजलं शङ्खपात्रस्थ गृहीत्वा मूर्ध्नि योजय ।\n\nउदकं दीयते य[स्तु?त्तु]सगन्धं फेनवर्जितम् ।।१३ ।।\n\nआचमना(द्य?र्थं)देवाय तदाचमनमुच्यते ।\n\nकर्पूरवासितैर्वापि कालागुरुप्रधूपितैः ।।१४ ।।\n\nयथा तथा सगन्धैर्वा प्रसन्नैः [क?फे]नवर्जितैः ।\n\nदद्यादाचमनीयं तु सगन्धसलिलैः शुभैः ।।१५ ।।\n\nतैजसेन तु पात्रेण शङ्खेनाप्यथवा प्रिये ।\n\nआयुर्बलयशोवृद्धिं प्रदायाचमनीयकम् ।।१६ ।।\n\nलभते साधको नित्यं[स?का]मांश्चैव यथेप्सितान् [तम् क पाठः ।] ।\n\nसगन्धाचमनं देवि मया भक्त्या निवेदितम् ।।१७ ।।\n\nआयुर्बलयशोवृद्ध्यै तदिदं प्रतिगृह्यताम् ।\n\nदधि सर्पिर्जलं क्षौद्रं सिताभिश्चापि[पक्षभिः?सेक्षुभिः] ।।१८ ।।\n\nप्रोच्यते मधुपर्कस्तु [र्क तु क पाठः ।] देवीप्रीतिप्रदायक ।\n\nपृ० १४९) जलं च नारिकेलोत्थं सिता दधि घृतं समम् ।।१९ ।।\n\nसर्वेषामधिकं क्षौद्रं मधुपर्के प्रयोजयेत् ।\n\nतद्दद्यात् कांस्यपात्रेण रोप्यपात्रेण वा पुनः ।।२० ।।\n\nज्योतिष्ठोमाश्वमेधादौ यत् पुण्यं लभते नरः ।\n\nसर्वं तत् परमेशानि मधुपर्के प्रतिष्ठितम् ।।२१ ।।\n\nआज्यं दधि मधून्मिश्रं जलं चापि सशर्करम् ।\n\nमधुपर्कं रोप्यपात्रे [रौष्म क पाठः ।] गृहीत्वा भुङ्क्ष्व सुन्दरि ।।२२ ।।\n\nमधुपर्कं विना पूजा साधकक्षयकारिणी ।\n\nमधुपर्कमदृष्ट्वैव साधकं भक्षयेत् परा ।।२३ ।।\n\nकर्पूरागुरुकस्तूरीरोचनाकुङ्कुमं तथा ।\n\nनारिकेलजलं क्षौद्रं तथेक्षुरसमुत्तमम् ।।२४ ।।\n\nसिता [ता का पाठः ।] च पञ्चगव्यं च सर्वौषधिगणं तथा ।\n\nप्रान्ते तोयमिति प्रोक्तं स्नानीयं त्रिपुराप्रियम् ।।२५ ।।\n\nभृङ्गारेणाथवा शङ्खैस्त्रिपुरायै निवेदयेत् ।\n\nसाधकः स्नानदानात्तु हयमेधफलं लभेत् ।।२६ ।।\n\nदीर्घायुः कामभोगी च महापातकहा भवेत् ।\n\nप्रत्येकं सर्ववस्तूनां सहस्रपलमानतः ।।२७ ।।\n\nमहास्नानं भवेद्देवि मध्यं पलशतेन तु ।\n\nकनिष्ठं वै भवेत् स्नानं प(लानां?लैः) दशभिरीरितम् ।।२८ ।।\n\nमिश्रीकृतैस्तु सर्वेषां स्नामानं न विद्यते ।\n\nस्न[स्ना क पाठः ।]पयेत् प्रथमं देवीं त्रिपादिति ऋचा पुनः ।।२९ ।।\n\nपृ० १५०) मूलेनापि ततः पश्चादमुना च निवेदयेत् ।\n\nत्वमापः पृथिवी [वी क पाठः ।] चैव ज्योति(स्तं?स्त्वं)वायुरेव च ।।३० ।।\n\nकेवलं भक्तिभावेन देवि त्वां स्नपयाम्यहम् ।\n\nस्न[स्ना क पाठः ।]पयित्वा महादेवीं वस्त्र यदि न दापयेत् ।।३१ ।।\n\nस निर्लज्जः परः पापः प्रपते(द?द्वृ)जिनार्णवे ।\n\nवस्त्राभावे ततो दद्याद्रक्तपद्मं तथा ज(वाः?पाः) ।।३२ ।।\n\nस्नपयित्वा महादेवीं वस्त्रयुग्मं प्रदापयेत् ।\n\nवस्त्रेण ह्रियते लज्जा वस्त्रेण ह्रियते त्वघम् ।।३३ ।।\n\nसर्वभूषणवर्गेषु वस्त्रमुत्तममुच्यते ।\n\nदेवीप्रीतिकरं वस्त्रं चतुर्वर्गप्रदं शुभम् ।।३४ ।।\n\nनिर्दशं मलिनं जीर्णं छिन्नं गात्रावलिङ्गितम् ।\n\nपरकीयं ह्या(थु?खु)दष्टं सूचीविद्धं तथोषितम् ।।३५ ।।\n\nसत्पताका(रि?वि)तानादौ सूचिविद्धं प्रयोजयेत् ।\n\nकेशान्वितमधौतं च श्लेष्ममूत्रादिदूषितम् ।।३६ ।।\n\nवह्निदग्धं कुचैलं च महादेव्यै न दापयेत् ।\n\nचित्रवस्त्रं दुकूलं च देवीप्रीतिकरं परम् ।।३७ ।।\n\nसर्वसिद्धिप्रदं वस्त्रं वह्निष्टोमफलप्रदम् ।\n\nविद्यातन्तुसमायुक्ते मन्त्रवर्णसमन्विते ।।३८ ।।\n\nविद्याविद्ये ज(वा?पा)शोणवाससी तव सुन्दरि ।\n\nउद्यदादित्यसंकाशं वासोयुग्मं सुनिर्मलम् ।।३९ ।।\n\nनूतनं गात्रसुखदं परिधत्स्व सुरेश्वरि ।\n\nपृ० १५१) किरीटं च शिरोरत्नं कुण्डलं च ललाटिका ।।४० ।।\n\nतालपत्रं च हारश्च [र क पाठः ।] ग्रैवेयकमथोर्मिका ।\n\nसूत्रावली केशपाशे ता(ड?ट)ङ्कवलया(न्ददौ?ङ्गदाः) ।।४१ ।।\n\nपादाङ्गु(री?ली)यकं सूत्रं नूपुरं क्षुद्रघण्टिकाः ।\n\nअलंकाराः समाख्याता अलंकारेषु षोडश ।।४२ ।।\n\nचतुर्वर्गप्रदं नित्यं भूषणं सर्वसौख्यदम् ।\n\nतुष्टिपुष्टिकरं देव्यै [नित्य क पाठः ।] यथाशक्त्या निवेदयेत् ।।४३ ।।\n\nनवरत्नसमायुक्ता द्रुतहाटककल्पिताः ।\n\nगात्राणि शोभयन्त्वेते अलंकारास्तु सुन्दरि ।।४४ ।।\n\nकामेशि कामरूपे त्वं सर्वकामफलप्रदे ।\n\nभूषणं गृह्ण चार्वङ्गि मया भक्त्या निवेदितम् ।।४५ ।।\n\nचूर्णीकृतो वा घृष्टो वा दाहाकर्षित एव वा ।\n\nरसः संमर्दजो [समर्दज क पाठः ।] वापि प्राण्यङ्गोद्भव एव वा ।।४६ ।।\n\nगन्धः पञ्चविधः प्रोक्तो देवीप्रीतिप्रदायकः ।\n\nप्रशस्तगन्धयु[क्ता?क्त्या]तु गन्धचूर्णानि यानि च ।।४७ ।।\n\nतानि गन्धाह्वयानि स्युः स गन्धः प्रथमः स्मृतः ।\n\nघृष्टो मलयजो गन्धः [स?श]बलश्च नमेरुणा ।।४८ ।।\n\nअगुरुप्र[भू?भृ]तिश्चापि यस्य पङ्कः प्रदीयते ।\n\nअगुरुदे[रुर्दे क पाठः ।]वदार्वादि यो दग्ध्वा गृह्यते रसः ।।४९ ।।\n\nस दाहाकर्षितो गन्धस्तृतीयः परिकीर्तितः ।\n\nसगन्धगन्धिनीबिल्वतिलकं शतपत्रिकाम् ।।५० ।।\n\nपृ० १५२) निष्पीड्य गृह्यते योऽसौ संमर्दजः स उच्यते ।\n\nमृगनाभिसमुद्भूतस्तत्कोशोद्भव [षोद्भव क पाठः ।] एव वा ।।५१ ।।\n\nगन्धः प्राण्यङ्गजः प्रोक्तः पञ्चमस्तु स उच्यते ।\n\nगन्धस्य विस्तरो भेदो दिङ्मात्रं समुदाहृतम् ।।५२ ।।\n\nसर्वेषु गन्धजातेषु प्रशस्तो मलयोद्भवः ।\n\nतस्मात् सर्वप्रयत्नेन दद्यान्मलयजं सदा ।।५३ ।।\n\nकुङ्कुमागुरुकस्तूरीकर्पूरमलयोद्भवैः ।\n\nसमीकृतैस्तु यो गन्धस्त्रिपुराप्रीतिदायकः ।।५४ ।।\n\nकुचन्दनं [शि?सि]तं चैव कालीयकसमन्वितम् ।\n\nअनुलेपनमुख्यं तु देव्याः प्रीतिकरं परम् ।५५ ।।\n\nअलक्तं नखरागेषु देवीप्रीतिकरं तथा ।\n\nगन्धेन लभते कामान् गन्धो धर्मप्रदः सदा ।।५६ ।।\n\nअ[म्वा?ङ्गा]नां साधको गन्धो मोक्षे चापि प्रतिष्ठितः ।\n\nशरीरं ते न जानामि चेष्टां[चै?श्चै]व महेश्वरि ।।५७ ।।\n\nमया निवेदितान् गन्धान् प्रतिगृह्य विलिप्यताम् ।\n\nगन्धैः सुतोषिता देवी चतुर्वर्गप्रदा भवेत् ।।५८ ।।\n\nअनेनैव महेशानि गन्धान् देव्यै निवेदयेत् ।\n\nघृततैलादियोगेन स्वर्णादौ दीपवह्निना ।।५९ ।।\n\nयदञ्जनं प्रजायेत कृत्वा कर्पूरमिश्रितम् ।\n\nधर्मार्थकाममोक्षाय त्रिपुरायै निवेदयेत् ।।६० ।।\n\nविधवा ना(च्छ?ञ्ज)नं कुर्यान्महामायार्थमद्रिजे ।\n\nपृ० १५३) न मृत्पात्रे गतं कुर्यात् साधको नेत्ररञ्जनम् ।।६१ ।।\n\nन पूजाफलमाप्नोति मृत्पात्रे विहिताञ्ज(लैः?नैः) ।\n\nपरकीयांस्तथा घ्रातान् स्तेयं कृ(त्या?त्वा)भिमर्दितान् ।।६२ ।।\n\nपुष्पं धूपं च गन्धं च नोपच[रान्?रेत्] तथापरान् ।\n\nघ्रातान् निवेद्य देवेशि नरो नमकमाप्नुयात् ।।६३ ।।\n\nनैव पर्युषितैः पुष्पैः पत्रैश्चापि महेश्वरीम् ।\n\nपूजयेत् परमेशानि महात्रिपुरसुन्दरीम् ।।६४ ।।\n\nसर्वं पर्युषितं वर्ज्यं पत्रं पुष्पं फलं तथा ।\n\nपद्मानि सितरक्तानि कुमुदान्युत्पलानि च ।।६५ ।।\n\nएषां पर्युषिताशङ्का कार्या पञ्चदिनोर्ध्वतः [र्द्ध्वतः क पाठः ।] ।\n\nअन्येषां कुसुमानां च यावद्गन्धविपर्ययः ।।६६ ।।\n\nबिल्वपत्रे महेशानि नास्ति पर्युषितात्मता ।\n\nबकुलं केसरं वज्रं माल्यं [ला ख पाठः ।] कुन्दं च शाल्मलम् ।।६७ ।।\n\nकरवीरं चार्कपुष्पं बन्धूककमले तथा ।\n\nमालती मल्लिका जाती यूथिका माधवी तथा ।।६८ ।।\n\nतगरः कर्णिकारश्च द्रोणश्चोत्पलचम्पकौ ।\n\nअशोकः कुमुदश्चैव शेफालिकाकदम्भकौ ।।६९ ।।\n\nकेतकी वनमाला च कुसुम्भकिंशुकौ तथा ।\n\nकह्लारबकुले चैव लवङ्गनागकेसरौ ।।७० ।।\n\nसर्वेषु पुष्पजातेषु त्रिपुरायाः सदैव हि ।\n\nएतान्येव प्रियाणि स्युर्न पत्रैरर्चयेच्छिवाम् ।।७१ ।।\n\nपत्रेषु बिल्वपत्रं च तथा मदनपल्लवम् ।\n\nपृ० १५४) दूर्वाङ्कुरं तथा प्रो(क्ता?क्तं) नान्यत् पत्रं प्रयोजयेत् ।।७२ ।।\n\nमल्लिका मालती कुन्दो द्रोणश्चाथ सिताम्बुजम् ।\n\nशुक्लपक्षे महादेवि त्रिपुरायै निवेदयेत् ।।७३ ।।\n\nसर्वेषां पुष्पजातीनां रक्तपद्मं तथा ज(वा?पा) ।\n\nदेवीप्रीतिकरं प्राज्ञे सर्वकामफलप्रदम् ।।७४ ।।\n\nरत्नपुष्पं च देवेशि तथा स्वर्णादिनिर्मितम् ।\n\nरक्तपद्मेन वज्रेण तुलां नायाति कर्हिचित् ।।७५ ।।\n\nएतेषां पुष्पजातानां येन केन विनिर्मिताम् ।\n\nमालां कृत्वा महादेव्यै यत् फलं लभते नरः ।।७६ ।।\n\nअपि वक्त्रसहस्रैस्तद्वक्तुं[स्तु ख पाठः ।] नालं ततः प्रभुः ।\n\nपुष्पमूले वसेद् ब्रह्मा पुष्पमध्ये तु केशवः ।।७७ ।।\n\nपुष्पाग्रेऽहं स्थितो नित्यं सर्वे देवाः स्थिता दले ।\n\nचराचराश्च सकलाः सदा पुष्पवसाः स्मृताः ।।७८ ।।\n\nपरं ज्योतिः पुष्पगतं पुष्पेणैव प्रसीदति ।\n\nभोगमोक्षप्रदं पुष्पं तुष्टिश्रीपुष्टिमोददम् ।।७९ ।।\n\nपुष्पैर्देवी प्रसन्ना स्याद् धर्मकामार्थदायिनी ।\n\nतस्मात् पुष्पैर्यजेद् देवीं नित्यं भक्तियुतो नरः ।।८० ।।\n\nब्रह्मविष्णुशिवादीनां पुष्पमेव सदा प्रियम् ।\n\nतत्ते मातः प्रयच्छामि पवित्रं प्रतिगृह्यताम् ।।८१ ।।\n\nउग्रगन्धमगन्धं च कृमिकेशादिदूषितम् ।\n\nअशुद्धपात्रपाणिस्थं वासोभिः कुत्सितात्मभिः ।।८२ ।।\n\nआनीतं नार्पयेद् देव्यै प्रमादादपि दोषकृत् ।\n\nपृ० १५५) स्ना(त्वा?ता)नीतैः पर्युषितैर्याचितैः कृष्णवर्णकैः ।।८३ ।।\n\nस्वयं विका(शि?सि)तैर्मुक्तैः स्वयं च पातितैर्भुवि ।\n\nनार्चयेत् कलिकाभिश्च विना चम्पकपङ्कजैः ।।८४ ।।\n\nपुष्पं वा यदिवा पत्रं फलं नेष्टमधोमुखम् ।\n\nदुःखदं तत् समाख्यातं यथोत्पन्नतथार्पणम् ।।८५ ।।\n\nचित्रपूजासु सर्वासु न विरुद्धं न दूषणम् ।\n\nअधोमुखापर्णं नेष्टं पुष्पाञ्जलिविधिं विना ।।८६ ।।\n\nकिंचातिबहुनोक्तेन सामान्येनेदमुच्यते ।\n\nउक्ता(न्मु?नु)क्तैस्तथा पुष्पैर्जलजैः स्थलजैरपि ।।८७ ।।\n\nपत्रैः सर्वैर्यथालाभं भक्तिमान् सततं यजेत् ।\n\nपुष्पाभावे यजेत् पत्रैः पत्रालाभे च तत्फलैः ।।८८ ।।\n\nअक्षतैर्वा जलैर्वापि न पूजां व्यतिलङ्घयेत् ।\n\nएतेषामप्यलाभे तु मानसीं भक्तिमाश्रयेत् ।।८९ ।।\n\nदह्यमानस्य काष्ठादेर्निस्तापो यस्य जायते ।\n\nनासादिरन्ध्रसुखदः सगन्धोऽतिमनोहरः ।।९० ।।\n\nस धूप इति विज्ञेयो देवीप्रीतिप्रदायकः ।\n\nपत्रं [पुत्र क पाठः ।] मुस्तं नखं कुष्ठं जटा मांसी च शैलजम् ।।९१ ।।\n\nसरलं देवकाष्ठं च जतु सर्जसचन्दनम् ।\n\nकपिलाघृत-कर्पूर-शर्करागरुमिश्रितम् ।।९२ ।।\n\nषोडशाङ्गो महाधूपः षोडशीप्रीतिदायकः ।\n\nन भूमौ वितरेद् धूपं नासने कलशे नतु ।।९३ ।।\n\nयथा तथाधारगतं कृत्वा तं तु निवेदयेत् ।\n\nपृ० १५६) वनस्पतिरसोत्पन्नो गन्धाढ्यो गन्ध उत्तमः ।।९४ ।।\n\nआघ्रेयः सर्वदेवानां धूपोऽयं प्रतिगृह्यताम् ।\n\nअथ दीपं प्रवक्ष्यामि ज्योतिष्टोमफलप्रदम् ।।९५ ।।\n\nघृतदीपस्तु[षु क पाठः ।] प्रथमस्तिलतैलोद्भवस्ततः ।\n\nसार्षपश्चाधमः प्रोक्तस्तदन्यो निन्दितः स्मृतः ।।९६ ।।\n\nपद्मसूत्रभवा चाद्या कार्पाससंभवा परा ।\n\nदर्भगर्भभवा चापि वर्तिका परिकीर्तिता ।।९७ ।।\n\nको[ष?श]जं रोमजं वास्त्रं तूलं [मलिन क पाठः ।] पर्युषितं तथा ।\n\nवर्तिकार्थं न चादद्यात् साधको भूतिमिच्छुकः ।।९८ ।।\n\nतैजसं पार्थिवं लौहं दीपपात्रं प्रशस्यते ।\n\nदीपवृक्षाश्च कर्तव्यास्तैजसाद्याः पृथक् पृथक् ।।९९ ।।\n\nवृक्षे दीपः प्रदातव्यो नतु भूमौ कदाचन ।\n\nकुर्वन्तं पृथिवीतापं यो दीपमुत्सृजेन्नरः ।।१०० ।।\n\nतामिस्रं नरकं घोरमाप्नोत्येव न संशयः ।\n\nनेत्राह्लादकरः स्वर्चिर्दूरतापविवर्जितः ।।१०१ ।।\n\nसशिखः शब्दरहितो निर्धूमो नातिह्रस्वकः ।\n\nदीपवृक्षस्थिते पात्रे शुद्धस्नेहप्रपूरिते ।।१०२ ।।\n\nदक्षिणावर्तवर्त्या वै चारुदीप्तः प्रदीपकः ।\n\nउत्तमः प्रोच्यते सोऽत्र त्रिपुराप्रीतिदायकः ।।१०३ ।।\n\nवृक्षेण वर्जितो दीपो मध्यमः परिकीर्तितः ।\n\nविहीनः पात्रतैलाभ्याम[ध्य?ध]मः परिकीर्तितः ।।१०४ ।।\n\nदीपमाला प्रकर्तव्या नैकदीपः कदाचन ।\n\nपृ० १५७) त्रयो दीपाः प्रदातव्याः पञ्च वा परमेश्वरि ।।१०५ ।।\n\nइतो न्यूनं न दातव्यं त्रिपुरायै कदाचन ।\n\nनैव दीपः प्रदातव्यो विधूतः श्रीविवृद्धये ।।१०६ ।।\n\nन मिश्रीकृत्य दद्यात् तु दीपस्नेहान् घृतादिकान् ।\n\nकृत्वा मिश्रीकृतस्नेहं रौरवं नरकं व्रजेत् ।।१०७ ।।\n\nनैव निर्वापयेद् दीपं देवार्थमपि कल्पितम् ।\n\nदीपहर्ता भवे[द्ग?द]न्धः का[नो?णो]निर्वापको भवेत् ।।१०८ ।।\n\nन तेन व्यवहारोऽपि कर्तव्यः साधकोत्तमैः ।\n\nसूर्याचन्द्रमसोर्ज्योतिर्विद्यु[द?तोऽ]ग्नेस्तथैव च ।।१०९ ।।\n\nत्वमेव ज्योतिषां ज्योतिर्दीपोऽयं प्रतिगृह्यताम् ।\n\nदीपं दक्षिणतो देव्याः पुरतो नतु वामतः ।।११० ।।\n\nवामतस्तु तथा धूपमग्रे वा नतु दक्षिणे ।\n\nनिवेदयेत् पुरोभागे गन्धं पुष्पं च भूषणम् ।।१११ ।।\n\nनैवेद्यं दक्षिणे वामे पुरतो वा न पृष्ठतः ।\n\nगात्रे दातुं च यद्योग्यं यन्त्रेष्वेव निवेदयेत् ।।११२ ।।\n\nदद्यादयोग्यं पुरतो नैवेद्यं भोजनादिकम् ।\n\nमदिरां पृष्ठतो दद्यादन्यपानं तु वामतः ।।११३ ।।\n\nया विद्या चेह देवेशि श्रीविद्यायामनासवा[यी क पाठः ।] ।\n\nफलहीना समाख्याता साभिचाराय कल्पते ।।११४ ।।\n\nइति श्रीगन्धर्वतन्त्रे पार्वतीश्वरसंवादे पूजोपचारतत्फलवर्णनं पञ्चदशः पटलः संपूर्णः ।।१५ ।।\n\nपृ० १५८) षोडशः पटलः ।\n\nईश्वर उवाच \n\nइक्षुरसं समादाय पर्युषितं सुसंस्कृतम् ।\n\nसहकाररसं तत्र निक्षिपेन्मधुना सह ।।१ ।।\n\nबादरं जाम्बवं चैव रसं खार्जूरमेव च ।\n\nनारिकेलोद्भवं तत्र द्राक्षारसमनुत्तमम् ।।२ ।।\n\nमोहिनीफलजं चूर्णं जातीकोषरजस्तथा ।\n\nकनकबीजचूर्णं च जातीफलसमुद्भवम् ।।३ ।।\n\nत्रिजातं त्रिसुगन्धिं च त्रिकटुं त्रिफलान्वितम् ।\n\nतथान्येषां च द्रव्याणां सुगन्धीनां रजः शिवे ।।४ ।।\n\nकिंचित् किंचिच्च निक्षिप्य कर्पूरैरधि[श्चा ख पाठः ।]वासयेत् ।\n\nस्वर्णे वा राजते पात्रे का(ट?च)पुटेऽथवा प्रिये ।।५ ।।\n\nस्थापयित्वा सितां तत्र निक्षिपेत् परमेश्वरि ।\n\nनिक्षिप्य लोहितैर्देवि वस्त्रैराच्छाद्य यत्नतः ।।६ ।।\n\nसप्तरात्रोषितं तत्तु जायते ह्यमृतोपमम् ।\n\nचन्दनागुरुकर्पूरैर्धूपयित्वा निवेदयेत् ।।७ ।।\n\nएषा सर्वोत्तमा प्रोक्ता देवीप्रियतमा सदा ।\n\nमदिरेति समाख्याता परमानन्ददायिनी ।।८ ।।\n\nएनां निवेद्य सुन्दर्यै सर्वसिद्धिमुपालभेत् ।\n\nदेवीलोके चिरं स्थित्वा ततो राजा क्षितौ भवेत् ।।९ ।।\n\nपृ० १५९) तत्रापि चानयाराध्य[ध्या क पाठः ।] कैवल्यं मुक्तिमाप्नुयात् ।\n\nसविकल्पस्य देवेशि विहितैषा न चान्यथा ।।१० ।।\n\nनिर्विकल्पस्य देवेशि सुरै(र?व)विहितागमे ।\n\nअमृतं च तदेव स्यान्म(दा?द्यं)चापि तदेव हि ।।११ ।।\n\nनापद्यपि द्विजो मद्यं दद्याद् देव्यै कदाचन ।\n\nमोहाद्यदि ददेन्मद्यं ब्राह्मण्यादेव हीयते ।।१२ ।।\n\nब्रह्मघाती स एव स्यात्तस्मान्मद्यं विवर्जयेत् ।\n\nमद्यमेव पुरासेव्यमासीत् कमललोचने ।।१३ ।।\n\nपीत्वा मद्यं पुरा शुक्र आत्मानं चापि(विस्मृतः?व्यस्मरत्) ।\n\nपीत्वा मत्तो निशानाथः पत्नीं तां जगृहे गुरोः ।।१४ ।।\n\nअतस्तेनापि मुनिना शापो दत्तः सुदारुणः ।\n\nब्रह्मा च मुनिभिः सार्धमिदमेव पुरा जगौ ।।१५ ।।\n\nमहादेव्यै द्विजो मद्यं यो दद्याज्ज्ञानविह्वलः ।\n\nपशुभावे स्थितो यश्च स महापातकी भवेत् ।।१६ ।।\n\nशेषयोर्विहितं मद्यं निर्विकल्पकयोः पुनः ।\n\nनाद्यस्य विहितं तेन ब्रह्मघाती भवेच्च सः ।।१७ ।।\n\nतेनेदं पृथिवीक्षेत्रे वर्ज्यमासीत् सुलोचने ।\n\nज्ञानिनां सिद्धिदा चेयममृतत्वप्रदायिनी ।।१८ ।।\n\nज्ञानेन संस्कृता चेयं महापातकनाशिनी ।\n\nब्रह्महत्या-सुरापान-स्वर्णस्तेयादिपातकान् ।।१९ ।।\n\nनाशयेत् पूजना(द्धेरि?द्देवि)निर्विकल्पो भवेद्यदि ।\n\nपृ० १६०) निर्विकल्पो यदा मद्यं महादेव्यै निवेदयेत् ।।२० ।।\n\nअश्वमेधसहस्रस्य अग्नि[वह्निष्टो क पाठः ।]ष्टोमशतस्य च ।\n\nराजसूयशतस्यापि फलमाप्नोत्यसंशयम् ।।२१ ।।\n\nअणिमाद्यष्टसिद्धीनां नायको जायतेऽचिरात् ।\n\nसविकल्पो यदा देवि पापभाङ् नात्र संशयः ।।२२ ।।\n\nसुरे चानघधामासि स्वा(धा?हा)त्वं च दिवौकसाम् ।\n\nस्वधा त्वं पितृमुख्यानां मनुष्याणां च सिद्धिदा ।।२३ ।।\n\nक्षीरा(ब्धि)मथ[खने क पाठः ।]ने पूर्वमुद्धृता देवसंसदि ।\n\nआनन्दभैरवी सार्धमानन्दभैरवेण तु ।।२४ ।।\n\nत्वयि प्र[सन्न?सादं]यातायं सिद्धिरेव न संशयः ।\n\nविमुखी चेत्तदा तस्य कुलज्ञानविनाशिनी ।।२५ ।।\n\nप्रसन्ना खलु देवानां गन्धर्वाणां तथैव च ।\n\nविमुखी त्वं च दैत्यानामसकृत् सर्वनाशिनी ।।२६ ।।\n\nत्वां(म?द)द्यां व[द?र]दे देव्यै मयि चित्स्फुरणं कुरु ।\n\nएवं स्तुत्वा सुरां[रादव्यै क पाठः ।] देव्यै पूर्वोक्तेन च संस्कृताम् ।।२७ ।।\n\nत्रिपुरायै निवेद्यैव निग्रहानुग्रहक्षमः ।\n\nचर्व्यं चोष्यं तथा लेह्यं पेयं चेति चतुर्विधम् ।।२८ ।।\n\nसर्वयज्ञमयं नित्यं नैवेद्यं सर्वतुष्टिदम् ।\n\nज्ञानदं कामदं पुण्यं बलारोग्यमयं तथा ।।२९ ।।\n\nनैवेद्येन लभेत् स्वर्गं नैवेद्येनामृतं भवेत् ।\n\nधर्मार्थकाममोक्षाश्च[क्षश्च क पाठः ।] नैवेद्येषु प्रतिष्ठिताः[त क पाठः ।] ।।३० ।।\n\nपृ० १६१) तस्मात् सर्वप्रयत्नेन नैवेद्यं खलु दापयेत् ।\n\nमनसापि महादेव्यै नैवेद्यं दीयते यदि ।।३१ ।।\n\nयो नरो भक्तिसंयुक्तो दीर्घायुः स सुखी भवेत् ।\n\nहविः सुसंस्कृतं दिव्यमाज्ययुक्तं सशर्करम् ।।३२ ।।\n\nशुद्धस्फटिकसंकाशं चन्द्रबिम्बसमप्रभम् ।\n\nलसत्त(न्तु?ण्डु)लजं देवि चारुगन्धसहं मृदु ।।३३ ।।\n\nसुगन्धिशा(द्वि?लि)जं चा(त्वं?रु) मधुमांससमन्वितम् ।\n\nअपूपपायसं क्षीरमन्नं देव्याः प्रशस्यते ।।३४ ।।\n\nबलिदानेषु विहिता य एव मृगपक्षिणः ।\n\nतेषां मांसानि मत्स्यानि देयानि विविधानि च ।।३५ ।।\n\nसर्वं सुरभिगन्धाढ्यं व्यञ्जनं सुमनोहरम् ।\n\nयथा यथा भवेद्भक्ष्यं यत्नं[यत्नात् क पाठः ।](द्रव्यं?देयं) तथा तथा ।।३६ ।।\n\nसंस्कृत्य वेशवाराद्यैर्महादेव्यै निवेदयेत् ।\n\nयत्पूतिगन्धसंयुक्तं दग्धं[दुग्ध क पाठः ।] भोगबहिष्कृतम् ।।३७ ।।\n\nतदुक्तमपि(यो?न)दद्यात् त्रिपुरायै कदाचन ।\n\nकालशाकं कलायं च पालकं चापि पोतिकाम् ।।३८ ।।\n\nसार्षपं मूलकं चापि वास्तूकं च कलम्बिकाम् ।\n\nशाकानेतान् महादेव्यै यो दद्याद्भक्तिसंयुतः ।।३९ ।।\n\nसोऽतुलां श्रियमाप्नोति देवीलोके महीयते ।\n\nमाषमु(ग्द?द्ग)मसूराद्यैर्व्यञ्जनं लवणान्वितम् ।।४० ।।\n\nहिङ्गुजीरमरीचाद्यैरार्द्रकैश्चापि संस्कृतम् ।\n\nपृ० १६२) तिन्तिडीखण्डसंयुक्तं भक्तियुक्तो निवेद्य च ।।४१ ।।\n\nज्योतिष्टोमफलं लब्ध्वा देवीलोकमवाप्नुयात् ।\n\nनानाविधानि पेयानि व्यञ्जनानि बहून्यपि ।।४२ ।।\n\nक्षीरादीन्यथ गव्यानि माहिषाणि च सर्वशः ।\n\nआमिक्षां परमेशान्यै दधि चापि सशर्करम् ।।४३ ।।\n\nपायसं शर्करापूपं कपिलाघृतसंयुतम् ।\n\nपक्वान्नमतिमिष्टं च सिताकर्पूरसाधितम् ।।४४ ।।\n\nशर्करालोलितान् कृत्वा वटकान् कुङ्कुमारुणान् ।\n\nसशर्करं पक्वदुग्धं कदल्यादिफलान्वितम् ।।४५ ।।\n\nसितोपदंशं मद्यं च स्वर्णपात्रे निवेदयेत् ।\n\nअथवा रौप्यपात्रे च ताम्रपात्रेऽथवा पुनः ।।४६ ।।\n\nअभावात् पद्मपत्रे वा अन्यथा नरकं व्रजेत् ।\n\nआममन्नं महादेव्यै नैव दद्यात् कदाचन ।।४७ ।।\n\nमन्त्रकालाविशुद्धानि नैवेद्यानि कदाचन ।\n\nदेवेभ्यो नोपयुञ्जीत[गुरोर्वामे?पुरो वा स्व]हितेरतः ।।४८ ।।\n\nसितासंमिश्रितां दत्त्वा सुरां मधुसमन्विताम् ।\n\nदेवीलोके चिरं स्थित्वा कैवल्यं मुक्तिमाप्नुयात् ।।४९ ।।\n\nआमिक्षया समं दत्त्वा सलिलं नारिकेलजम् ।\n\nक्षीरा[द्य?ज्य]मधुकर्पूरसितादधिसमन्वितम् ।।५० ।।\n\nत्रिजातत्रिकटूनां च लवङ्गेन द्वयोरपि ।\n\nतथान्येषां च वस्तूनां चूर्णैर्गन्धवतीं शिवे ।।५१ ।।\n\nसाधयित्वा प्रकारेण वासि(त?तां) गन्धरेणुभिः ।\n\nपृ० १६३) यस्तैजसेन पात्रेण पेयं देव्यै निवेदयेत् ।।५२ ।।\n\nभक्तिप्रवण[णव क पाठः ।]चित्तेन तस्य पुण्यफलं शृणु ।\n\nकल्पकोटिसहस्राणि कल्पकोटिशतानि च ।।५३ ।।\n\nस्थित्वा देवीपुरे श्रीमान् सार्वभौमो भवेत् क्षितौ ।\n\nततः परं तु कैवल्यमाप्नोति च यथेच्छया ।।५४ ।।\n\nकेवलं नारिकेलाम्बु दत्त्वा देव्यै महेश्वरि ।\n\nअ[वह्नि क पाठः ।]ग्निष्ठोमफलं लब्ध्वा नरलोके महीयते ।।५५ ।।\n\nग्राम्यारण्यैः फलैर्देवीं सकलैः परिपूजयेत् ।\n\nबलिप्रियं च नैवेद्यं कशेरुकविषादिकम् ।।५६ ।।\n\nऋते श्लेष्मातकं बिल्वं शौनकं च विशेषतः ।\n\nफलान्ययत्नपक्वानि निसर्गमधुराणि च ।।५७ ।।\n\nसुपक्वानि सुगन्धीनि मनोहराणि यानि च ।\n\nएवमेतानि शस्तानि नान्यानि शुभदानि च ।।५८ ।।\n\nसौवर्णे राजते वापि ताम्रे वा प्रस्तरेऽपि च ।\n\nपद्मपत्रेऽथवा दद्यान्नैवेद्यं त्रिपुराप्रियम् ।।५९ ।।\n\nनिराच्छादं समालोक्य भक्तिश्रद्धासमन्वितः ।\n\nवायुबीजेन संशोष्य संदहेद्वह्निना तथा ।।६० ।।\n\nवारुणेन [स्व?सु]धावृ[त्या?ष्ट्या]प्लावयेद्धेनुमुद्रया ।\n\nअस्त्रमन्त्रेण संरक्ष्य मूलेनैवाभिषिच्य तु ।।६१ ।।\n\nमूलदेव्याः स्वनामान्ते नैवेद्यमिति चोच्चरेत् ।\n\nगृहाण वह्निजायान्तो नैवेद्यमनुरीरितः ।।६२ ।।\n\nपृ० १६४) अन्नं चतुर्विधं देवि रसैः षड्भिः समन्वितम् ।\n\nमया निवेदितं भक्त्या तदिदं प्रतिगृह्यताम् ।।६३ ।।\n\nलेह्यचोष्यानुपानादिभक्ष्य[तोह्या?भोज्या]नि यानि च ।\n\nमयाहृतानि यत्नेन [रू?कृ]पया देवि भुज्यताम् ।।६४ ।।\n\nजातीलवङ्गकक्कोलवासितं स्वर्धुनीजलम् ।\n\nमुखवासकरं पुण्यं गृहीत्वाचाम सुन्दरि ।।६५ ।।\n\nमूलमन्त्रेण देवेशि हुनेत् पञ्चाहुतीः क्रमात् ।\n\nप्राणापानौ तथा व्यानमुदानं च समानकम् ।।६६ ।।\n\nएतत्स्वरूपं जानीयादाहुतीनां च पञ्चकम् ।\n\nपञ्चाङ्गुलीभिरेव स्यात् क्रमात् पञ्चाहुतीः प्रिये ।।६७ ।।\n\nपुनराचमनं दत्त्वा मुखवासं निवेदयेत् ।\n\nताम्बूलं गन्धसंयुक्तं कर्पूरादिसुवासितम् ।।६८ ।।\n\nसंस्कृत्य विविधैर्द्रव्यैर्गन्धवद्भिर्निवेदयेत् ।\n\nस्तुवन् नानाविधैः स्तोत्रैर्भक्तिभावसमन्वितः ।।६९ ।।\n\nप्रणमेत् परमेशानीं [नि क पाठः ।] विधिना साधकोत्तमः ।\n\nदेवमानुषगन्धर्वा यक्षराक्षसपन्नगाः ।।७० ।।\n\nनमस्कारेण तुष्यन्ति महात्मानः समन्ततः ।\n\nनमस्कारेण लभते चतुर्वर्गं महोदयम् ।।७१ ।।\n\nसर्वत्र सर्वसिद्ध्यर्थं नतिरेव [तिरेका प्रवर्तते ख पाठः ।] प्रशस्यते ।\n\nनत्वा विजयते लोकान् नत्वा धर्मः प्रवर्तते ।।७२ ।।\n\nनमस्कारेण दीर्घायुरच्छिन्ना लभते प्रजाः ।\n\nपृ० १६५) चतुर्वर्गं लभेद्भक्तो न चिरादेव साधकः ।।७३ ।।\n\nनमस्कारो महायज्ञः प्रीतिदः सर्वतः सदा ।\n\nनमस्कुरु महादेवीं प्रदक्षिणं च भक्तितः ।।७४ ।।\n\nमनसापि महादेव्या यो भक्त्या कुरुते नतिम् ।\n\nसोऽपि लोकान् विनिर्जित्य देवीलोके महीयते ।।७५ ।।\n\nकायिको वाग्भवश्चैव मानसस्त्रिविधः स्मृतः ।\n\nनमस्काराश्च विज्ञेया उत्तमाधममध्यमाः ।।७६ ।।\n\nकायिकैस्तु नमस्कारैर्देवास्तुष्यन्ति सर्वतः [सर्वदा ख पाठः ।] ।\n\nनमस्कारेषु सर्वेषु कायिकः प्रथमः स्मृतः ।।७७ ।।\n\nजानुभ्यामवनीं गत्वा संस्पृश्य शिरसा क्षि[त?ति]म् ।\n\nक्रियते यो नमस्कारः स एव कायिकः स्मृतः [प्रोच्यते कायिकस्तु स ख पाठः ।] ।।७८ ।।\n\nपुटीकृत्य करौ शीर्षे नमस्कारः प्रदीयते ।\n\nअस्पृष्ट्वा जानुशीर्षाभ्यां क्षितिं सोऽधम उच्यते ।।७९ ।।\n\nजानुभ्यां क्षितिमस्पृष्ट्वा शिरसास्पृश्य मेदिनीम् ।\n\nक्रियते यो नमस्कारो मध्यमः कायिकस्तु सः ।।८० ।।\n\nपौराणिकैस्तान्त्रिकैर्वा मूलमन्त्रेण वा पुनः ।\n\nप्रदक्षिणं प्रणामं च कुर्याद्धर्मार्थसाधनम् ।।८१ ।।\n\nप्रसार्य दक्षिणं हस्तं स्वयं नम्रशिराः पुनः ।\n\nदक्षिणं दर्शयन् पार्श्वं भक्तिश्रद्धासमन्वितः ।।८२ ।।\n\nसकृत् प्रदक्षिणं कृत्वा वर्तुलाकृति साधकः ।\n\nस च प्रदक्षिणो ज्ञेयः सर्वदेवौघ[क ख पाठः ।]तुष्टिदः ।।८३ ।।\n\nपृ० १६६) अष्टोत्तरशतं यस्तु देव्याः कुर्यात् प्रदक्षिणम् ।\n\nस सर्वकामा[ममा ख पाठः ।]नासाद्य पश्चान्मोक्षमवाप्नुयात् ।।८४ ।।\n\nत्रिकोणमथ षट्कोणमर्धचन्द्रं प्रदक्षिणम् ।\n\nदण्डमष्टाङ्गमुग्रं च सप्तधा नतिलक्षणम् ।।८५ ।।\n\nदक्षिणाद्वायवीं गत्वा दिशं तस्माच्च शांभवीम् ।\n\nततोऽपि दक्षिणां [द?ग]त्वा नमस्कारस्त्रिकोणवत् ।।८६ ।।\n\nत्रिकोणाख्यो नमस्कारस्त्रिपुराप्रीतिदायकः ।\n\nदक्षिणाद्वायवीं गत्वा वायव्याः शांभवीं तथा ।।८७ ।।\n\nततोऽपि दक्षिणां गत्वा तां त्यक्त्वाग्नौ प्रविश्य च ।\n\nअग्नितो राक्षसीं गत्वा कौबेरीं च ततो विशेत् ।।८८ ।।\n\nआग्नेयीं च ततो गत्वा नमस्कारः प्रकीर्तितः ।\n\nषट्कोणाख्यो नमस्कारो दुर्गायाः प्रीतिदायकः ।।८९ ।।\n\nदक्षिणाद्वायवीं गत्वा तस्माद्व्यावृत्य दक्षिणम् ।\n\nगत्वा योऽसौ नमस्कारः सोऽर्धचन्द्रो मम प्रियः ।।९० ।।\n\nनमस्कारेषु जानीयादासां प्राकृतमद्रिजे ।\n\nत्यक्त्वा स्वमासनस्थानं पश्चाद्गत्वा नमस्कृतः ।।९१ ।।\n\nनिपत्य दण्डवद् भूमौ निपत्य हृदयेन च ।\n\nतथैव दण्डवद् भूमौ दण्ड इत्युच्यते बुधैः ।।९२ ।।\n\nचिबुकेन मुखेनाथ नासया हनुकेन च ।\n\nचक्षुषा वाथ कर्णाभ्यां ब्रह्मरन्ध्रेण चैव हि ।।९३ ।।\n\nतदष्टाङ्मिति प्रोक्तं यद्भूमिं स्पृशते क्रमात् ।\n\nपृ० १६७) ब्रह्मरन्ध्रेण संस्पर्शः क्षितेर्यस्या नमस्कृतेः ।।९४ ।।\n\nस उग्र इति विज्ञेयो विष्णोस्तुष्टिप्रदायकः ।\n\nयत् [यास्व ख पाठः ।] स्वयं गद्यपद्याभ्यां [ग?घ]टिताभ्यां नमस्कृतिः ।।९५ ।।\n\nक्रियते भक्तियुक्तेन वाचिकस्तूत्तमः स्मृतः ।\n\nपौराणिकैर्वैदिकैर्वा तान्त्रिकैः क्रियते नतिः ।।९६ ।।\n\nस मध्यमो नमस्कारो भवेद्वाचनिकः [दाचारत ख पाठः ।] सदा ।\n\nपरेषां गद्यपद्याभ्यां नमस्कारो यदा भवेत् ।।९७ ।।\n\nस वाचिकोऽधमो ज्ञेयो नमस्कारेषु सर्वतः ।\n\nइष्ट[धामा?मध्या]निष्टगतैर्मनोभिस्त्रिविधं भवेत् ।।९८ ।।\n\nनमनं मानसं प्रोक्तमुत्तमाधममध्यमम् ।\n\nत्रिविधे च नमस्कारे कायिकश्चोत्तमः स्मृतः ।।९९ ।।\n\nइति श्रीगन्धर्वतन्त्रे पार्वतीश्वरसंवादे उपचारफलविधिनिरूपणं षोडशः पटलः ।।१६ ।।\n\nपृ० १६८) सप्तदशः पटलः ।\n\nश्रीदेव्युवाच \n\nप्रकटाद्याः कथं देव पूज्यन्ते परमेश्वर ।\n\nतत् सर्वं कथयेशान मुद्राविरचनं तथा ।।१ ।।\n\nईश्वर उवाच \n\nतास्तु प्रपूजयेद्भक्त्या सृष्टिस्थितिलयक्रमैः ।\n\nमोहनं क्षोभणं चक्रं दक्षावर्तक्रमाद्यजेत् ।।२ ।।\n\nवामावर्तक्रमेणैव शेषचक्राणि पूजयेत् ।\n\nआरभ्य पश्चिमाद् देवि वायव्यन्तं समापयेत् ।।३ ।।\n\nरश्मिवृन्दानि ते देवि पूजयामि विधानतः ।\n\nआज्ञापय जगन्मातर्यत[स्त?स्त्व]मेव तानि(व?च) ।।४ ।।\n\nकृताञ्जलिर्महेशानि देव्याज्ञां साधकोत्तमः ।\n\nगृहीत्वा पूजयेत् तुष्टः [ष्टो क पाठः ।] प्रागुक्तक्रमयोगतः ।।५ ।।\n\nपूजावरणशक्तीनां गन्धपुष्पाद्भिरक्षतैः ।\n\nज्ञानमुद्रान्वितैर्देवि तर्पणं तत्त्वमुद्रया ।।६ ।।\n\n(१) महायोगीश्वरं देवं योगिनं करुणामयम् ।\n\nवारुणं पूर्वमुद्धृत्य दक्षकर्णेन्दुभूषितम् ।।७ ।।\n\nबुद्धाय नम इत्युक्त्वा पूजयेज्जगदीश्वरम् ।\n\nपश्चिमादिचतुर्दिक्षु पूजयेद(नि?णि)मादिका ।।८ ।।\n\nवायव्यादिषु कोणेषु वशित्वप्रमुखा[न्?खाः]यजेत् ।\n\nप्राप्तिसिद्धिमधोभागे सर्वकामां [मा क पाठः ।] तथोर्द्ध्वके ।।९ ।।\n\nपृ० १६९) मायालक्ष्मीसमायोगं कृत्वा पूर्वं महेश्वरि ।\n\nतथैव सिद्धिशब्दान्ते श्रीपादुकां ततो वदेत् ।।१० ।।\n\nपूजयामीति मनुना पूजयेदुक्तमार्गतः ।\n\nतथा द्वितीयरेखायां ब्रह्माण्याद्याः प्रपूजयेत् ।।११ ।।\n\nअसिताङ्गं रुरुं चैव चण्डं क्रोधं तथैव च ।\n\nउन्मत्तं च तथा देवि भैरवं च कपालिनम् ।।१२ ।।\n\nभीषणं चैव संहारं ताभिः सह प्रपूजयेत् ।\n\nसर्वसंक्षोभिणीमुख्यास्तथा तृतीयरेखगाः ।।१३ ।।\n\nकरशुद्धिकरीं पूर्वे [रीपूर्वा क पाठः ।] पूजयेच्चक्रनायिकाम् ।\n\nदक्षिणे पूजयेद् देव्या मुद्रा संक्षोभकारिणीम् ।।१४ ।।\n\nअ[नि?णि]मां पूजयेद्वामे बुद्धं तस्याः पुरः पुनः ।\n\nमध्यमे मध्यतः कृत्वा कनिष्ठेऽङ्गुष्ठ[बो?रो]धिते ।।१५ ।।\n\nतर्जन्यौ दण्डवत् कृत्वा मध्यमोपर्यनामिके ।\n\nएषा तु प्रथमा मुद्रा सर्वसंक्षोभकारिणी ।।१६ ।।\n\n(खा?था)न्तं [थान्तमित्यादिना द्रां इति बीजोद्धारः कृत ।] वह्निसमारूढं द्वितीयस्वरभूषितम् ।\n\nनादबिन्दुकलायुक्तं बीजं तस्याः प्रकीर्तितम् ।।१७ ।।\n\nआदाय दक्षहस्तेन विशेषार्घ्योदकं ततः ।\n\nबीजद्वयं समाभाष्य तथैताः प्रकटास्ततः ।।१८ ।।\n\nयोगिन्यश्च समुद्राश्च ससिद्धयश्च सायुधाः ।\n\nतथा सपरिवाराश्च सर्वोपचारकैस्तथा ।।१९ ।।\n\nत्रैलोक्यमोहने चक्रे त्रिपुराधिष्ठिते तथा ।\n\nपृ० १७०) पूजितास्तर्पिताः सन्तु देव्या हस्ते निवेदयेत् ।।२० ।।\n\nएवमखिलचक्रस्थयोगिनीनां महौजसाम् ।\n\nयथाव[दह?दुक्त]वाक्येन चक्रपूजां निवेदयेत् ।।२१ ।।\n\n(१) मायालक्ष्मीकलाभिस्ता नित्याः कलाः प्रपूजयेत् ।\n\nब्रह्मा कमण्डलुधरश्चतुर्वक्रश्चतुर्भुजः ।।२२ ।।\n\nराजहंससमासीनः प्रांशुस्तुङ्गांस [श क पाठः ।] उन्नतः ।\n\nसावित्री वामपार्श्वस्था दक्षिणे च सरस्वती ।।२३ ।।\n\nसर्वे देवाः स्थितास्त्वग्रे वेदाः सर्वेऽग्रतः स्थिताः ।\n\nवर्णेन रक्तगौराङ्गो जपमा[न?ला]लसत्करः ।।२४ ।।\n\nवराभयप्रदो देवः सर्वलोकपितामहः ।\n\nप्रणवं पूर्वमुद्धृत्य ब्रह्मणे नम आलिखेत् ।।२५ ।।\n\nअनेन मनुना देवि ब्रह्माणं परिपूजयेत् ।\n\nबालया योजितां कृत्वा पूजयेच्चक्रनायिकाम् ।।२६ ।।\n\nदर्शयेद्(भा?द्रा)विणीं मुद्रां तत्तद्बीजपुरस्कृताम् ।\n\n(खा?था)न्तं [थान्तमित्यादिना द्री इति द्राविणीमुद्राया बीजोद्धारः ।] वह्निसमारूढं तुर्यस्वरविभूषितम् ।।२७ ।।\n\nनादबिन्दुकलायुक्तं द्राविणीबीजमुत्तमम् ।\n\nसर्वसंक्षोभमुद्राया मध्यमे स[व?र]ले यदा ।।२८ ।।\n\nक्रियेते परमेशानि सर्वविद्राविणी तदा ।\n\n(३) शुद्धस्फटिकसंकाशं पञ्चवक्त्रं त्रिलोचनम् ।।२९ ।।\n\nव्याघ्रचर्मस्थिते पद्मे पद्मासनगतं सदा ।\n\nसंश्लिष्यन्तमुमां देवीं चामरोत्पलधारिणीम् ।।३० ।।\n\nपृ० १७१) द्विभुजां स्वर्णगौराङ्गीं सौम्यातिसौम्यरूपिणीम् ।\n\nलीलारबिन्दं[रा?वा]मे[ण?न]पाणिना बिभ्रतीं सदा ।।३१ ।।\n\nशुक्लं तु चामरं [द?धृ]त्वा शिवस्याङ्गेऽथ दक्षिणे ।\n\nविन्यस्य दक्षिणं हस्तं तिष्ठन्तीं [न्ती क पाठः ।] परिचिन्तयेत् ।।३२ ।।\n\nत्रैलोक्यजननीं देवीं त्रैलोक्यजनकं शिवम् ।\n\nउमामहेश्वरं ध्यात्वा मोहयेज्जगतीमिमाम् ।।३३ ।।\n\nकामं शक्रं तथाकाशं [शतु क पाठः ।] तुरीयमनुभूषितम् ।\n\nनादबिन्दुकलायुक्तं द्वयं बीजं तयोः क्रमात् ।।३४ ।।\n\nउमा ङेन्ता [न्तोत क पाठः ।] तथा ङेन्तो महेश्वरो हृद[म्वि?न्वि]तः ।\n\nमन्त्रराजः समाख्यातश्चतुर्वर्गफलप्रदः ।।३५ ।।\n\nअनेन तौ समभ्यर्च्य सर्वसंक्षोभके ततः ।\n\nअनङ्गकुसुमां पूर्वे कवर्गेणैव पूजयेत् ।।३६ ।।\n\nचवर्गेण च देवेशि दक्षिणेऽनङ्गमेखलाम् ।\n\nअनङ्गमदनां देवि टवर्गेण च पश्चिमे ।।३७ ।।\n\nतवर्गेणोत्तरे भागे पूजयेन्मदनातुराम् ।\n\nतथैवानङ्गरे[खासु?खां तु] पवर्गेण हुताशने ।।३८ ।।\n\nयवर्गेण च देवेशि नैरृतेऽनङ्गवेगिनी(म्) ।\n\nशवर्गेण च वायव्येऽनङ्गाङ्कुशां च पूजयेत् ।।३९ ।।\n\nḻअक्षाभ्यां परमेशानि ईशे चानङ्गमालिनीम् ।\n\nप्रोक्तस्थाने समावाह्य पूजयेच्चक्रनायिकाम् ।।४० ।।\n\nकामबीजं पुरस्कृत्य मुद्रां संदर्शयेत् ततः ।\n\nपृ० १७२) मध्यमानामिकाभ्यां तु कनिष्ठानामिके समे ।।४१ ।।\n\nअङ्कुशाकाररूपाभ्यां मध्यमे परमेश्वरि ।\n\nइयमाकर्षिणी मुद्रा त्रैलोक्याकर्षकारिणी ।।४२ ।।\n\n[४] सर्वसौभाग्यदे चक्रे भास्करं परिचिन्तयेत् ।\n\nपद्मरागप्रतीकाशं किरीटाङ्गदभूषणम् ।।४३ ।।\n\nपद्मासनसमासीनं स्वशक्त्यालिङ्गितं विभुम् ।\n\nदधानं बाहुभिर्देवं रक्तपद्मे [द्मव क पाठः ।] वराभयौ ।।४४ ।।\n\nप्रागुक्तेन तु मन्त्रेण भास्करं परिपूजयेत् ।\n\nसंप्रदायाः प्रपूज्यैव पूजयेच्चक्रनायिकाम् ।।४५ ।।\n\nवारुणं [वार ख पाठः ।] [वश्यमुद्राया बीजमुद्धरति वारुणमिति व्रूं** इति ।] चेन्द्रबीजस्थं (दक्ष?वाम)कर्णविभूषितम् ।\n\nनादबिन्दुकलायुक्तं बीजं वश्यकरं महत् ।।४६ ।।\n\nपुटाकारौ करौ कृत्वा तर्जन्यङ्कुशरूपिणी ।\n\nपरिवर्तक्रमेणैव मध्यमे तदधोगते ।।४७ ।।\n\nक्रमेण देवि तेनैव कनिष्ठानामिके अपि ।\n\nसंयोज्य निविडाः कार्याः सर्वा अङ्गुष्ठदेशतः ।।४८ ।।\n\nमुद्रैषा परमेशानि सर्ववश्यकरी मता ।\n\n(५) सर्वार्थसाधके चक्रे बाह्ये दशारके ततः ।।४९ ।।\n\nमणिमयम(हद्?हा)रत्नपङ्कजेऽतिमनोहरे ।\n\nपीठे तस्मिन्निविष्टस्य प्रद्योतनशतद्युतेः ।।५० ।।\n\nतप्तकाञ्चनवर्णा[भावनतो?भवैनते]यस्य पार्वति ।\n\nआसीनमुन्नतांसे च विष्णुं विद्रुमसंनिभम् ।।५१ ।।\n\nपृ० १७३) स्ववामोरुगतां पद्मां श्लिष्यन्तमरुणेक्षणम् ।\n\nपीतवस्त्रपरीधानं (च?स)स्मितं चारुभूषणम् ।।५२ ।।\n\nशङ्खचक्रगदापद्मं दधानं बाहुभिः सदा ।\n\nचिन्तयित्वा महेशानि पूजयेज्जगदीश्वरम् [रीम् क पाठः ।] ।।५३ ।।\n\nमन्त्रम(स्याः?स्य) प्रवक्ष्यामि चतुर्वर्गप्रदायकम् ।\n\nकामबीजं समुद्धृत्य हृषीकेशमतः परम् ।।५४ ।।\n\nङेन्तं च नतिसंयुक्तमनेन तं प्रपूजयेत् ।\n\nकुलकौलाः प्रपूज्यैव पूजयेच्चक्रनायिकाम् ।।५५ ।।\n\nसर्वोन्मादकरीं मुद्रां दर्शयेद्बीजपूर्विकाम् ।\n\nससर्गो [भृगु स ससर्गो विसर्गसहित ।इति सर्वोत्मादिनीबीजोद्धारः ।] भृगुरेतस्या बीजमेतदुदाहृतम् ।।५६ ।।\n\nसंमुखौ तु करौ कृत्वा मध्यमामध्यगेऽन्त्यजे [मे मध्यमे यजेत् क पाठः ।] ।\n\nअनामिके तु सरले तद्बहिस्तर्जनीद्वयम् ।।५७ ।।\n\nदण्डाकारौ ततोऽङ्गुष्ठौ मध्यमानखदेशगौ ।\n\nमुद्रैषोन्मादिनी नाम्ना क्लेदिनी सर्वयोषिताम् ।।५८ ।।\n\n[६] सर्वरक्षाकरे चक्रे तथान्तर्दशकोणके ।\n\nत्रैलोक्यमोहनं विष्णुं ध्यायेद्बन्धूकसंनिभम् ।।५९ ।।\n\nज(वा?पा)कुसुमसंकाशं दाडिमीकुसुमप्रभम् ।\n\nउद्यदादित्यसंकाशं रत्नसिंहासनेऽम्बुजे ।।६० ।।\n\nपद्मासनसमासीनं भुजैश्चतुर्भिरायतैः ।\n\nपाशाङ्कुशौ च दधतं पुष्पबाणेक्षुकार्मुकम् ।।६१ ।।\n\nपृ० १७४) अरुणायतलोलाक्षियुगलं मदघूर्णितम् ।\n\nसर्वशृङ्गारवेशाढ्यं किरीटाङ्गदभूषितम् ।।६२ ।।\n\nरक्तमालाम्बरधरं रक्तगन्धानुलेपिनम् ।\n\nस्ववामोरुगतां शक्तिं श्लिष्यन्तीं दक्षपाणिना ।।६३ ।।\n\nवामेन पाणिना पद्मं धारयन्तीं शुचिस्मिताम् ।\n\nरुचिराङ्गदभूषाढ्यां शुद्धक्षोमविराजिताम् ।।६४ ।।\n\nमदनोत्तप्तहृदयां क्लिद्यद्योनिं परेश्वरीम् ।\n\nकलाकलितम(आ)धु(रां?र्यां)तरुणीं यौवनान्विताम् ।।६५ ।।\n\nसकार्मुकभुजेनैव श्लिष्यन्तं सृदृढं तथा ।\n\nत[र्ज?ज्ज]नितपरानन्दनन्दितं परमेश्वरम् ।।६६ ।।\n\nनागगन्धर्वदेवानामङ्ग[ला?ना]भिः समावृतम् ।\n\nमदनोल्ललिताङ्गाभिर्भूषिताभिर्विभूषणैः ।।६७ ।।\n\nआत्म(आ)भेदेन यो ध्यायेद् देवदेवं जगद्गुरुम् ।\n\nत्रैलोक्यमोहनं विष्णुं त्रैलोक्यमोहनो भवेत् ।।६८ ।।\n\nबीजमस्य प्रवक्ष्यामि लक्ष्मीनारायणात्मकम् ।\n\n[ब्रह्मा क पुरन्दरो ल मायास्वर ई नादाद्युपेत तेन क्लीं इति ।] ब्रह्मा पुरन्दरः पश्चान्मायास्वरमतः परम् ।।६९ ।।\n\nनादबिन्दुकलायुक्तं बीजं त्रैलोक्यपूजितम् ।\n\nश्रुतिषु मथितसारं देवताकण्ट[हारकं?कारिं] \n\nत्रिभुवन[शंकरी?शकारं]श्रीधनाद्यर्थका[रकं?रम्] \n\nशमनभयविनाशं सर्वशङ्काप्रणाशं \n\nभवजलधिविशोषं मानसा[न्ध?न्ध्य]प्रकाशम् [इद पद्य प्रक्षिप्तमिति प्रतिभाति ।] \n\nपृ० १७५) अनेन तं समभ्यर्च्य निग(र्व?र्भ)योगि(नीं?नीः)यजेत् ।।७० ।।\n\nनायिकां तत्र संपूज्य मुद्रां संदर्शयेत् तथा ।\n\nत[अस्या क पाठः ।][स्माद?स्यास्त्व]नामिकायुग्ममधः कृत्वाङ्कुशाकृति ।।७१ ।।\n\nतर्जन्यावपि तेनैव क्रमेन विनियोजयेत् ।\n\nइयं महाङ्कुशा मुद्रा सर्वकार्यार्थसाधिका ।।७२ ।।\n\n[रेफारूड कामदेव क्र ।योदश स्वर तेन क्रो इति ।] कामदेवोऽग्निमारूढो बिन्दुनादकलान्वितः ।\n\nत्रयोदशस्वरोपेतो मुद्राबीजमितीरितम् ।।७३ ।।\n\n[७] अष्टकोणे महेशानि रहस्ययोगिनीर्यजेत् ।\n\nवशिनीप्रमुखाः सर्वाः पूर्ववद्बीजसंयुताः ।।७४ ।।\n\nपादुकां पूजयामीति न्यासादेव विशेषतः ।\n\nचक्रेश्वरीं [ज्ञानात्मिका क पाठः ।] यजेच्छक्तिं (भ?भु)क्तिसिद्धिं च वामतः ।।७५ ।।\n\nत(दङ्के?द्दक्षे)खेचरीमुद्रां तां च संदर्शयेत् ततः ।\n\nसव्यं दक्षिणदेशे तु दक्षिणं वामदेशतः ।।७६ ।।\n\nबाहुं कृत्वा महेशानि हस्तौ संपरिवर्त्य च ।\n\nकनिष्ठानामिके देवि यु(क्ता?क्त्वा)तेन क्रमेण तु ।।७७ ।।\n\nतर्जनीभ्यां समाक्रान्ते सर्वोर्ध्वमपि मध्यमे ।\n\nअङ्गुष्ठौ च महेशानि कारयेत् सरलाविह ।।७८ ।।\n\nइयं सा खेचरी मुद्रा नाम्ना सर्वोत्तमा प्रिये ।\n\nरचितेयं महामुद्रा सर्वतेजोपहारिणी ।।७९ ।।\n\n[शिव ह चन्द्र स कान्त ख पान्त फ वह्नि रेफ एकादश स्वर ए र्थात् नादकलादियुत तेन हसखफ्रे इति खेचरीविद्या ।] शिवं चन्द्रं तथा कान्तं पान्तं वह्निसमन्वितम् ।\n\nपृ० १७६) एकादशस्वरोपेतं बीजं तस्याः प्रकीर्तितम् [त क पाठः ।] ।।८० ।।\n\n(८) मध्यत्रिकोणचक्रे च अग्रदक्षोत्तरे शिवे ।\n\nता एव पूजयेद्देवि विन्यासोक्तविधानतः ।।८१ ।।\n\nपादुकां पूजयामीति विशेषोऽत्र प्रकाशितः ।\n\nत्रिपुरा[पां?म्बां]तु चक्रेशीमिच्छासिद्धिं च वामतः ।।८२ ।।\n\nपरिवर्त्य करौ स्पष्टावर्धचन्द्राकृती प्रिये ।\n\nतर्जन्यङ्गुष्ठयुगलं युगपत् कारयेत् ततः ।।८३ ।।\n\nअधः कनिष्ठावष्टब्धे मध्यमे विनियोजयेत् ।\n\nतथैव कुटिले योज्ये सर्वाधस्तादनामिके ।।८४ ।।\n\nबीजमुद्रेयमाख्याता परा त्रैलोक्यमातृका ।\n\nसदाशिवस्य बीजाढ्या [ह्सौं इति सदाशिवबीजम् ।] दर्शयित्वा विधानतः ।।८५ ।।\n\n[९] सर्वानन्दमये चक्रे ब्रह्मविष्ण्वीशरूपिणीम् ।\n\nपूजयित्वा विधानेन चक्रेशीमपि भैरवीम् ।।८६ ।।\n\nज्ञानेच्छादिक्रियारूपां मोक्षसिद्धिं च वामतः ।\n\nसिंहं च पुरतो देव्या जगदाधारमर्चितम् ।।८७ ।।\n\nपूजयेत् सततं भक्त्या पश्यन्तमम्बिकामुखम् ।\n\nवाग्बीजं पूर्वमुद्धृत्य योनिमुद्रां प्रदर्शयेत् ।।८८ ।।\n\nअनामिकायुगं देवि परिवर्तनयोगतः ।\n\nअङ्कुशाकाररूपाभ्यां तर्जनीभ्यां तु धारयेत् ।।८९ ।।\n\nमध्यमे कुरु तन्मध्ये कनिष्ठिके तथाविधे ।\n\nदण्डाकारौ ततोऽङ्गुष्ठौ कनिष्ठोपरिसंस्थितौ ।।९० ।।\n\nपृ० १७७) योनिमुद्रेयमाख्याता परा त्रैलोक्यमातृका ।\n\nअत्रपदं समाभाष्य सर्वानन्दमयात् ततः ।।९१ ।।\n\nचक्रराजपदस्यान्ते ब्रह्मस्वरूपमालिखेत् ।\n\nसंवि(देत्य?न्मय)पदं ब्रूयाद्बिन्दुचक्रे ततः परम् ।।९२ ।।\n\nएषा परापरशब्दाद्रहस्ययोगिनी ततः ।\n\nब्रह्मस्वरूपिणी पश्चान्महात्रिपुरसुन्दरी ।।९३ ।।\n\nसमुद्रा सायुधा चैव सवाहना तथैव च ।\n\nतथा सपरिवारान्ते सर्वोपचारकैस्तथा ।।९४ ।।\n\nपूजितास्तु तथा देवी तर्पितास्त्विति [तमीति ख पाठः ।] पूर्ववत् ।\n\nपुष्पाञ्जलिभिरभ्यर्च्य तर्पयेद्विधिना ततः ।।९५ ।।\n\nइति श्रीगन्धर्वतन्त्रे पार्वतीश्वरसंवादे प्रकटाप्रकटादिदेवीपूजनक्रमनिरूपणं सप्तदशः पटलः ।।१७ ।।\n\nपृ० १७८) अष्टादशः पटलः ।\n\nईश्वर उवाच \n\nप्रसादसुमुखीं देवीं भावयन् प्रजपेन्मनुम् ।\n\nसर्वयज्ञेषु सर्वत्र जपयज्ञः प्रशस्यते ।।१ ।।\n\nजपात्तुष्यन्ति देवाश्च जपात् सिध्यन्ति साधकाः [कः क पाठः ।] ।\n\nतस्मात् सर्वप्रयत्नेन जपनिष्ठापरो भवेत् ।।२ ।।\n\nजपः स्यादक्षरावृत्तिरद्रुतं न विलम्बितम् ।\n\nपूजा ध्यानं जपो होम इति धर्मचतुष्टयम् ।।३ ।।\n\nप्रत्यहं साधकः कुर्यात् स्वयं चेत् सिद्धिमिच्छति ।\n\nजपस्यान्ते शिवं ध्यायेद् ध्यानस्यान्ते पुनर्जपेत् ।।४ ।।\n\nजपध्यानसमायुक्तः शीघ्रं सिध्यति मन्त्रवित् ।\n\nजपरूपा शिवा शक्तिर्ध्यानरूपः सदाशिवः ।।५ ।।\n\nतयोर्योगाद्भवेत् सिद्धिर्नान्यथा खलु पार्वति ।\n\nसंयुक्तं संयुतं कृत्वा यदयुक्तं न योजयेत् ।।६ ।।\n\nयथा सिद्धिस्तथा माला मालाङ्गं जपकर्मणि ।\n\nमालया जपतो नित्यं सिद्धिरेव न संशयः ।।७ ।।\n\nआशुसिद्धिकरी [द्धि क पाठः ।] माला वर्णमयी समीरिता । \n\nअनुलोमविलोमार्णैर्मातृकायाः सबिन्दुकैः ।।८ ।।\n\n(सु?स)मेरुकैः सदा कार्या माला सर्वसमृद्धि[जाः?दा] ।\n\nअष्टाधि(के?का)ष्टवर्गैस्तु पुनरेव समापयेत् ।।९ ।।\n\nपृ० १७९) वर्णेनान्तरितमस्त्रं कृत्वा ज(प्येत?पेत्तु)साधकः ।\n\nमालाभावे ततः स्वासु अङ्गुलीषु जपेद्बुधः ।।१० ।।\n\nनित्यं जपं करे कुर्यान्नतु काम्यं कदाचन ।\n\nआरभ्यानामिकामध्यात् प्रादक्षि(णे?ण्ये)न वै क्रमात् ।।११ ।।\n\nतर्जनीमूलपर्यन्तं जपेन्नवसु पर्वसु ।\n\nतर्जन्यग्रे तथा मध्ये यो जपेत् (तन्त्र?मति)मान्नरः ।।१२ ।।\n\nचत्वारि तस्य नश्यन्ति आयुर्विद्या यशो बलम् ।\n\nअनामामध्यपर्वं तु मेरुं [रु ख पाठः ।] कृत्वा न लङ्घयेत् ।।१३ ।।\n\nमेरुं प्रदक्षिणं कुर्वन्ननामामूलपर्वतः ।\n\nअङ्गुलीपर्वभिर्मन्त्रं जपन् रेखां न संस्पृशेत् ।।१४ ।।\n\nअङ्गुलीर्नापयुञ्जीत किंचिदाकुञ्चिता(ः) तले ।\n\nअङ्गुलीनां वियोगे तु च्छिद्रेण (श्र?स्र)वते जपः ।।१५ ।।\n\nस्फटिकादिभिरप्यत्र माला जपसमृद्धिदा ।\n\nनिधाय पुरतो मालां सव्यहस्तगतां च वा ।।१६ ।।\n\nजपादौ पूजयेन्मालां तोयैरभ्युक्ष्य यत्नतः ।\n\nइष्टमन्त्रेण मालायाः प्रोक्षणं परिकीर्तितम् ।।१७ ।।\n\nऐं मां माले महामाले सर्वशक्तिस्वरूपिणि ।\n\nचतुर्वर्गस्त्वयि न्यस्तस्तस्मान्मे सिद्धिदा भव ।।१८ ।।\n\nचन्द्रचन्दनकस्तूरी-रोचनागुरुकुङ्कुमैः ।\n\nपूजयित्वा ततो मालां गृह्णीयाद् दक्षपाणिना ।।१९ ।।\n\nबीजं गणपतेः पूर्वमुच्चार्य तदनन्तरम् ।\n\nपृ० १८०) अविघ्नं कुरु माले त्वं गृह्णीयादित्यनेन तु ।।२० ।।\n\nयथा हस्तान्न च्यवते जपतः (श्र?स्र)क् तथाचरेत् ।\n\nहस्ताच्च्यु[स्तच्यु ख पाठः ।]तायां विघ्नं स्याच्छिन्नायां मरणं भवेत् ।।२१ ।।\n\nयत्नात् संगोपयेदेनां भ्रमयेन्न वि(धा?धू)नयेत् ।\n\nगुरुं प्रकाशयेन्नैव यन्त्रं मन्त्रं कदाचन ।।२२ ।।\n\nअक्षमालां च मुद्रां च गुरवेऽपि न दर्शयेत् ।\n\nभूतराक्षसवेतालाः सिद्धगन्धर्वचारणाः ।।२३ ।।\n\nहरन्ति प्रकटं यस्मात् तस्माद्गुप्तं जपेत् सदा ।\n\nमालां स्वहृदयासन्नां दक्षिणस्य करस्य च ।।२४ ।।\n\nमध्यमाया मध्यभागे वर्जयित्वा तु तर्जनीम् ।\n\nअनामिकाकनिष्ठाभ्यां युताया नम्रभागतः ।।२५ ।।\n\nस्थापयित्वा तत्र मालामङ्गुष्ठाग्रेण तद्गतम् ।\n\nप्रत्येकं बीजमादाय कुर्याद्वामेन न स्पृशेत् ।।२६ ।।\n\nप्रतिवारं पठेन्मन्त्रं शनैरोष्ठं न चालयेत् ।\n\nतर्जन्या न स्पृशेन्मालां मुक्तितो गणनाक्रमः ।।२७ ।।\n\nअङ्गुष्ठपर्वमध्यस्थापरिवर्त्तं समाचरेत् ।\n\nअङ्गुष्ठेन विना कर्म कृतं भवति निष्फलम् ।।२८ ।।\n\nअङ्गुष्ठं मोक्षदं देवि तर्जनी शत्रुनाशिनी ।\n\nमध्यमा धनसिद्धौ स्याच्छान्तिकर्मण्यनामिका ।।२९ ।।\n\nकनिष्ठाकर्षणे ज्ञेया जपकर्मणि सिद्धिदा ।\n\nमालाबीजं तु जप्तव्यं स्पृशेन्नहि परस्परम् ।।३० ।।\n\nपृ० १८१) पूर्वबीजं जपन् यस्तु परबीजं तु संस्पृशेत् ।\n\nअङ्गुष्ठेन भवेत्त(स्य?त्र)निष्फलस्तस्य तज्जपः ।।३१ ।।\n\nकिटिशब्दान्विता माला च्छिन्नभिन्नापिवा भवेत् ।\n\nवामोरौ दक्षपादं च विन्यस्य परमेश्वरि ।।३२ ।।\n\nबद्धवीरासनो मन्त्री दिशश्चानवलोकयन् ।\n\nगुरुदैवतमन्त्राणा[मेकं?मैक्यं] संभावयन् धिया ।।३३ ।।\n\nअथवा चिन्तयेन्मूर्ध्नि गुरुं वर्णादिभेदतः ।\n\nमन्त्रं च कण्ठतो ध्यात्वा चिन्तयन् हृदि देवताम् ।।३४ ।।\n\nनिगदेनोपांशुना वा [वापि क पाठः ।] मानसेनाथवा प्रिये ।\n\nजपारम्भं सुधीः कुर्याद् देवताभावतत्परः ।।३५ ।।\n\nनिःशङ्कः परमेशानि स्पष्टवाचा निगद्यते ।\n\nअव्यक्तः प्रस्फुरद्वक्र उपांशुः परिकीर्तितः ।।३६ ।।\n\nधिया यदक्षरश्रेणीं वर्णस्वरपदात्मिकाम् ।\n\nउच्चरेदनुसंस्मृत्य स(भ?प्रो)क्तो मानसो जपः ।।३७ ।।\n\nसौषुम्नाध्वन्युच्चरितं ध्वनिमात्रं विभावयेत् ।\n\nमन्त्राक्षराणि चिच्छक्तौ प्रोतानि च विभावयन् ।।३८ ।।\n\nतामेव परमे व्योम्नि परमामृतबृंहितः ।\n\nदर्शयत्यात्मसद्भावं पूजाहोमादिभिर्विना ।।३९ ।।\n\nमनः संहृत्य विषयान्म[द्र?न्त्रा]र्थगतमानसः ।\n\nन द्रुतं न विलम्बं च जपेन्मौक्तिकपङ्क्तिवत् ।।४० ।।\n\nनिगदेन तु यज्जप्तं लक्षमात्रं वरानने ।\n\nपृ० १८२) उपांशूच्चारणैकेन तुल्यं भवति शैलजे ।।४१ ।।\n\nउपांशुलक्षमात्रं तु यज्जप्तं कमलेक्षणे ।\n\nमानसोच्चारणात्तुल्यमेकेन वरवर्णिनि ।।४२ ।।\n\nविशेषात् त्रिपुरातन्त्रे प्रशस्तो मानसो जपः ।\n\nमनसा च स्मरेत् स्तोत्रं वचसा वा जपेन्मनुम् ।।४३ ।।\n\nउभयं निष्फलं तस्य भिन्नभाण्डोदकं यथा ।\n\nउत्तमो दशसाहस्रः सहस्रो मध्यमः स्मृतः ।।४४ ।।\n\nअधमस्तु विजानीयादष्टोत्तरशतं शिवे ।\n\nइतो न्यूनं महेशानि न शस्तं जपकर्मणि ।।४५ ।।\n\nयथाशक्ति जपं कुर्यात् संख्ययैव प्रयत्नतः ।\n\nअसंख्यातं च(स?य)ज्जप्तं तत्सर्वं निष्फलं भवेत् ।।४६ ।।\n\nगृह्णन्ति राक्षसा (ये?ते)न गणयेत् सर्वथा बुधः ।\n\nनैकवासा जपेन्मन्त्रं बहुवस्त्राकुलोऽपि वा ।।४७ ।।\n\nअप्रावृतकरो वापि शिरसा प्रावृतोऽपिवा ।\n\nचिन्ताव्याकुलचित्तो वा क्रुद्धो वापि त्वरान्वितः ।।४८ ।।\n\nनिर्बोधोऽप्रीतचित्तो न न रुग्नो न क्षुधान्वितः ।\n\nतथा चान्यमना भूत्वा प्रलपन्न जपेन्मनुम् ।।४९ ।।\n\nअनासीनः शयानो वा गच्छन् भुञ्जान एव च ।\n\nयथाविधि जपं कृत्वा मन्त्रेणार्घ्योदकेन च ।।५० ।।\n\nजपं तं च महादेव्या वामहस्ते समर्पयेत् ।\n\nतेजोरूपं जपफलं शिवया स्वीकृतं स्मरेत् ।।५१ ।।\n\nश्रीबीजेनैव पाणिभ्यामवता(रार्ण?र्य स्व)शीर्षतः ।\n\nपृ० १८३) सारस्वतेन बीजेन हस्ताभ्यां स्थापयेत् ततः ।।५२ ।।\n\nजपकर्मणि मालायाः प्रतिपत्तिरियं प्रिये ।\n\nएवं यः कुरुते मालां जाप्यं च साधकः प्रिये ।।५३ ।।\n\nस प्राप्नोतीप्सितं देवि हीनस्यायुर्विपर्ययः ।\n\nनिःसेतुं च यथा तोयं क्षणान्निम्नं प्रसर्पति ।।५४ ।।\n\nमन्त्रस्तथैव निःसेतुः क्षणात् क्षरति (नं?म)न्त्रिणाम् ।\n\nतस्मात् सर्वेषु मन्त्रेषु सर्वे वर्णा द्विजादयः ।।५५ ।।\n\nपार्श्वयोः सेतुमाद(ध्यात्?ध्युः)जपकर्मणि साधकाः [क क पाठः ।] ।\n\nअकारं चाप्युकारं च मकारं च प्रजापतिः ।।५६ ।।\n\nवेदत्रयात् समुद्धृत्य प्रणवं निर्ममे पुरा ।\n\nजपादौ जपकर्मान्ते प्रणवं सेतुरूपकम् ।।५७ ।।\n\nनियोजयेन्महेशानि सर्वकार्यार्थसिद्धये ।\n\nजपान्ते जुहुयादग्निं दशांशं जपमानतः ।।५८ ।।\n\nतत्तु देव्याः पुरोभागे साधकः परमेश्वरीम् ।\n\nहोमयेत् संस्कृते वह्नौ तत्र देवीं धिया स्मरन् ।।५९ ।।\n\nइदं तस्यै समाभाष्य मूलमन्त्रेण सुन्दरि ।\n\nस्वाहान्तेन च होतव्यं पायसैर्मधुराप्लुतैः ।।६० ।।\n\nव्यस्ताव्यस्तं ततो हुत्वा संभवे चान्यदेवताः ।\n\nषडाहुतीः षडङ्गेन नित्यहोमोऽयमीरितः ।।६१ ।।\n\nएकतः सर्वकर्माणि चैकतो जपहो(नधे?मकम्) ।\n\nसर्वाधिकं होमकर्म होमात् किंवा न साध्यते ।।६२ ।।\n\nपृ० १८४) अनया दीक्षितो मन्त्रो यदि होमविवर्जितः ।\n\nत्रिविधं दुःखमाप्नोति नित्यहोमपरो भवेत् ।।६३ ।।\n\nअकुर्वतामग्निहोत्रमग्निर्भूत्वा महेश्वरी [रीम् क पाठः ।] ।\n\nधनानि शीघ्रं ग्रसति गृहक्षेत्रपशूनपि ।।६४ ।।\n\nबहुदुःखेनार्जितानि संचितान्यचिरेण तु ।\n\nआत्मप्राणाधिकान्याशु भू(ताग्निं?त्वाग्निः)ग्रसतीश्वरी ।।६५ ।।\n\nअग्निहोत्रं सदा कुर्यात् [त?य]स्मादग्निमयीश्वरी ।\n\nअग्निहोत्रविधानेन संपदां भाजनं भवेत् ।।६६ ।।\n\nअग्निहोत्रपरस्येह वह्निर्भवति शीतलः ।\n\nगृहक्षेत्रादिवित्तेषु वर्धते जाठरः परः ।।६७ ।।\n\nअग्निरेव मुखं देव्यास्तस्मादग्नौ हुनेत् सदा ।\n\nपक्षतो मासतो वापि वर्षतो वा यथाविधि ।।६८ ।।\n\nहोमाशक्तौ जपेद्विद्यां होमद्विगुणसंख्यया ।\n\nस्तुवन्नानाविधैः स्तोत्रैः प्रणमेत् सप्रदक्षिणम् ।।६९ ।।\n\nएवं नानाविधैर्देवीं संतोष्य साधकोत्तमः ।\n\nभक्तिप्रवण[प्रणव क पाठः ।]चित्तेन निवेद्यानि निवेदयेत् ।।७० ।।\n\nअनुलेपं च सिन्दूरं नेत्राञ्जनमनुत्तमम् ।\n\nधूपामोदं प्रदीपांश्च दर्पणं व्यजनं तथा ।।७१ ।।\n\nछत्रं च चामरं चैव घण्टानादमनुत्तमम् ।\n\nवाद्यं गीतं तथा नृत्यं क्रीडाकौतुकमङ्गले ।।७२ ।।\n\nनिर्मञ्छनं च सिद्ध्यर्थै[द्धार्थै क पाठः ।]र्दीपावलिभिरेव च ।\n\nपृ० १८५) दूर्वार्पणं शिरोदेशे साक्षतं च शनैः शनैः ।।७३ ।।\n\nभक्तिप्रवणचित्तं[त्तेन ख पाठः ।] च दास्य[स्याम्या क पाठः ।]मात्मनिवेदनम् ।\n\nएवं निवेदयेद् देव्यै निवेद्यानि तथा बुधः ।।७४ ।।\n\nस धन्यः सर्वलोकानां नान्यः पूज्यश्च भूतले ।\n\nदेवतानामृषीणां च दैत्यानामथ रक्षसाम् ।।७५ ।।\n\nगन्धर्वाणामशेषाणां नागादीनां महात्मनाम् ।\n\nअस्माकं चापि सर्वेषां माननीयः सुरासुरैः ।।७६ ।।\n\nसार्वभौमपदं लब्ध्वा कैवल्यं लभते ततः ।\n\nअनुलिप्य महादेवीं वासयेज्जगतीमिमाम् ।।७७ ।।\n\nसिन्दूरैस्तिलकं देव्यै वश्याः सर्वाश्च योषितः ।\n\nदिव्यज्ञानं भवेत्तस्य(देहा?दत्त्वा)ञ्जनमनुत्तमम् ।।७८ ।।\n\nमाल्यादीनां प्रदानेन महालक्ष्मीः स्थिरा गृहे ।\n\nताम्बूलस्य प्रदानेन पानीयस्यापि शोभने ।।७९ ।।\n\nसदानन्दमयो भूयात्स[म?दा] दुःखविवर्जितः ।\n\nधूपैः प्रधूपिता देवी दीपैश्चापि निराजिता ।।८० ।।\n\nददाति वित्तं पुत्रांश्च धरां भूतिमरोगिताम् ।\n\nधान्यं [धन्यश्चा ख पाठः ।]चाप्यखिलान् कामान्मतिं धर्मे तथा शुभाम् ।।८१ ।।\n\nदर्पणं दर्शयित्वैव सारूप्यं लभते विभोः ।\n\nव्यजनैश्चामरैर्वापि व्यजयित्वा महेश्वरीम् ।।८२ ।।\n\nतं व्यजयेन्महालक्ष्मीश्चामरद्वयधारिणी ।\n\nनिमेषार्धं महादेव्याश्छत्रं चोपरि धारयेत् ।।८३ ।।\n\nपृ० १८६) तस्योपरि महच्छत्रं परिपूर्णेन्दुसोदरम् ।\n\nलोकपालैः सहागत्य धारयेत् त्रिदशेश्वरः [सर्वजित् त्रिदशापति क पाठः ।] ।।८४ ।।\n\nघण्टाशङ्खनिदानेन तोषयेद्यो महेश्वरीम् ।\n\nभेरीदुन्दुभिवाद्यैश्च मरुत्वांस्तमनुव्रजेत् ।।८५ ।।\n\n(अपा?योऽपि)नो वादयेद् घण्टां शङ्खं वा स्वयमेव हि ।\n\nस निर्लज्जः कथं ब्रूते पूजयामि महेश्वरीम् ।।८६ ।।\n\nब्रह्मा विष्णुर्हरश्चान्ये सर्वे शङ्खादिवादिनः ।\n\nशङ्खघण्टादि[ण्टामयस्त क पाठः ।]कांस्तस्माद् वादयेद्देवसंनिधौ ।।८७ ।।\n\nवाद्यं यः कारयेद्देव्यै गीतं नृत्यं तथैव च ।\n\nतुम्बरुर्नारदश्चैव हाहा हूहूस्तथैव च ।।८८ ।।\n\nप्रसादयन्ति तं नित्यं विद्याध(रा?र्यो)ऽप्सरादयः ।\n\nसुवासिन्यो मदप्रोढा वेशयित्वा यथाविधि ।।८९ ।।\n\nवेश्यास्त्वलंकृताः सर्वाः क्रीडयेयुरलं यदि ।\n\nदेवीमुद्दिश्य पुरतस्तस्य पुण्यफलं शृणु ।।९० ।\n\nउर्वशीप्रमुखास्तं [खा वेश्यास्त क पाठः ।] च क्रीडयेयुरलं मुदा ।\n\nकौतुकं कारयेद्देव्यै हास्यानन्दाय यद्भवेत् ।।९१ ।।\n\nतेन प्रमुदितो नित्यं देवीलोके महीयते ।\n\nमङ्गलानि महादेव्यै कारयित्वा यथाविधि ।।९२ ।।\n\nविमानवरमारुह्य ब्रह्मविष्णुपुरःसरम् ।\n\nसर्वकामसुखं दिव्यं सर्वरत्नसमन्वितम् [ता क पाठः ।] ।।९३ ।।\n\nअनुव्र[जं?जि]तमिन्द्राद्यैः सपत्नीकैः सवाहनैः ।\n\nपृ० १८७) देवीलोके समायान्तं समागत्य सुराङ्गनाः ।।९४ ।।\n\nअरुन्धत्यथ सावित्री तमहल्या शची तथा ।\n\nअनुसूयादितिश्चैव मातरश्च [मारश्चैव क पाठः ।] सहानुगाः ।।९५ ।।\n\nनिर्मञ्छ्य मौक्तिकैर्दिव्यै रत्नदीपैर्निवेद्य च ।\n\nअक्षयं मङ्गलं शीर्षे तर्पयन्ति मुदान्विताः ।।९६ ।।\n\nगोशृङ्गोपरि यत्कालं तिष्ठेत्सर्षपमर्पितम् ।\n\nतावच्चित्ते महादेव्यै भक्तिं कृत्वा नरः प्रिये ।।९७ ।।\n\n(पुनाति?पूयते)सर्वपापेभ्यः पापात्मा पापकृद्यदि ।\n\nपितृमातृकुलैः सार्धं स्वर्गलोके महीयते ।।९८ ।।\n\nततः पुनरिहागत्य चिरेण भक्तिमान् प्रभुः ।\n\nसार्वभौमपदं लब्ध्वा कैवल्यमाप्नुयात् ततः ।।९९ ।।\n\nप्राचुर्यादथ भक्तेस्तु जगन्मा(तः?तुः) पदं प्रति ।\n\nअनुमेयमनेनैव बहुना वचसा च किम् ।।१०० ।।\n\nभक्तिः [क्ति क पाठः ।] पुनर्महेशानि यदिहानन्यचित्तता ।\n\nभजनं सर्वभावेन सेव्य[व्या क पाठः ।]सेवकवर्त्मना ।।१०१ ।।\n\nजगन्मातुर्महादेव्या दासोऽहमिति भाषते ।\n\nसकृद्य[द्यस्य त क पाठः ।]स्तस्य भृत्यास्ते पुरन्दरसुखाः सुराः ।।१०२ ।।\n\nपितृमातृमुखान् विप्रान् गाश्च भृत्याननेकशः ।\n\nहत्वा निवेदयेद्यस्तु आत्मानं तत्पदाम्बुजे ।।१०३ ।।\n\nशुद्धा गुणमयं देहं परं ब्रह्माधिगच्छति ।\n\nअहं पुनरिदं विश्वं ब्रह्माण्डं ब्रह्मणा सह ।।१०४ ।।\n\nपृ० १८८) भित्त्वा च्छित्त्वा तथा लोकान् संतोष्य परमेश्वरीम् ।\n\nतस्यै निवेद्य चात्मानं यास्यामि ब्रह्म शाश्वतम् ।।१०५ ।।\n\nतस्माद्यत् क्रियते कर्म ममेति च यदा भवेत् ।\n\nआत्मानं तत्पदाम्भोजे महामन्त्रेण चार्पयेत् ।।१०६ ।।\n\nतर्पणानि पुनर्दत्त्वा नवमुद्राः प्रदर्शयेत् ।\n\nमुदं रान्ति च ता यस्मात् तेन मुद्राः प्रकीर्त्तिताः ।।१०७ ।।\n\nकामं मोक्षं तथा धर्ममर्थं मुद्रान्विता स्वयम् ।\n\nददाति साधकायाशु देवी गन्तुं समुत्सुका ।।१०८ ।।\n\nसंक्षोभद्राविण्या[णीक ख पाठः ।]कर्षवश्योन्मादमहाङ्कुशाः ।\n\nखेचरीबीजयोन्याख्या नव मुद्रा स्मृताः क्रमात् ।।१०९ ।।\n\nदर्शितास्वासु मुद्रासु भवेत् पूजासमापनम् ।\n\nस्वस्वबीजेन मुद्राया बन्धनं परिकीर्त्तितम् ।।११० ।।\n\nदर्शनं मूलमन्त्रेण त्यागः क्रोधोद्भवेन च ।\n\nमुद्रानुष्ठानमज्ञात्वा यो मुद्रां धारयेद्बुधः ।।१११ ।।\n\nविफलं तस्य तत्सर्वं जीवहीनं वपुर्यथा ।\n\nपूजादौ दर्शितास्वासु देव्यास्तु संनिधिर्भवेत् ।।११२ ।।\n\nभक्तेः प्राचुर्यमत्रैव श्रद्धयाभ्यर्चनं तथा ।\n\nनिर्जनश्चात्मशुद्धिश्च दोषराहित्यता तथा ।।११३ ।।\n\nपूजोपकरणस्येह बाहुल्यं च पवित्रता ।\n\nसौरभेणातिसौरभ्याच्चमत्कारकृतिस्तथा ।।११४ ।।\n\nसंस्थानं [नपौ क पाठः ।] पौरुषेणैव मनोहारित्वमात्मनः ।\n\nपृ० १८९) सौ(मकस्य?मुख्यं च)सुवेशश्च[श च क पाठः ।] यष्टुः काकूक्तिरेव च ।।११५ ।।\n\nपूजाविधिषु [मुदाक्ष्य ख पाठः ।] दाक्ष्यं च तथैवानन्यचित्तता ।\n\nस्तुतिर्नतिर्जपश्चैव बलिः पेयं तथैव च ।।११६ ।।\n\nहेतुरत्र समाख्यातो देवीसांनिध्यकारकः ।\n\nमद्यं (श्रा?स्रा)व्यं तु सिन्दूरे [र ख पाठः ।] स्वांगरागेषु कुंकुमम् ।।११७ ।।\n\nइति यो यत्र संप्रोक्तो विशेषस्त्रिपुरार्चने ।\n\nएभिर्विशेषैः सहितं त्रिपुरातन्त्रगोचरम् ।।११८ ।।\n\nइति पार्वतीश्वरसंवादे श्रीगन्धर्वतन्त्रे जपादिविधिनिरूपणं अष्टादशः पटलः ।।१८ ।।\n\nपृ० १९०) एकोनविंशः पटलः ।\n\nईश्वर उवाच \n\nअथ वक्ष्ये महेशानि वटुकादिविधिं शृणु ।\n\nयेनानुष्ठितमात्रेण साधकः सिद्धिमाप्नुयात् ।।१ ।।\n\nबलिभिस्तर्पिता ह्येते पूजिता यस्य सुव्रते ।\n\nसिद्धयः सकलास्तस्य करस्था नात्र संशयः ।।२ ।।\n\nअन्यथा रुषितैस्तैर्हि स विघ्नैः परिभूयते ।\n\nतस्मात् तेभ्यः प्रयत्नेन बलिं कुर्वीत हेतुना ।।३ ।।\n\nमांसेन साधितं भक्तं खण्डं दधि सपिष्टकम् ।\n\nमांसानि विविधान्यत्र सुदुग्धं मीनमेव च ।।४ ।।\n\nश्रीचक्रमभितो देवि मण्डलानां चतुष्टयम् ।\n\nईशान-वह्नि-नैरृत्यवायुकोणेषु पार्वति ।।५ ।।\n\nध्येयो देव्यास्तदा विष्णुः पुत्रोऽयं वटुरूपधृक् ।\n\nवटुकः कमलाक्षस्तु स्वर्णगौरश्चतुर्भुजः ।।६ ।।\n\nगदां शङ्खं च पद्मं च चक्रं चापि दधत्करैः [करेर्धृतम् क पाठः ।] ।\n\nविद्रुतः [त क पाठः ।] पुरतो देव्याः(गजे?खगे)न्द्रासनसंस्थितः ।।७ ।।\n\n[वारुणं व शक्र ल चतुर्दश स्वर औ चन्द्रबिन्दुसहित तेन क्लौ वटुकाय नमः इति ।] वारुणं शक्रयुक्तं च चतुर्दशस्वरान्वितम् ।\n\nसहितं चन्द्रबिन्दुभ्यां वटुकाय नमोऽन्ततः ।।८ ।।\n\nअनेन मनुना देवि गन्धाद्यैः पूजयेत्ततः ।\n\nपृ० १९१) तदग्रे परमेशानि पात्रं चान्नोदकान्वितम् ।।९ ।।\n\nकृत्वा च विधिवत्तत्र बलिं मन्त्रेण दापयेत् ।\n\n[एह्येहि देवीपुत्रवटुकनाथकपिलजटाभारभास्वरत्रिनेत्रज्वालामुख सर्वविघ्नान् नाशय नाशय सर्वोपचारसहित बलि गृह्ण २ स्वाहेति बलिमन्त्र ।] एह्येहि देवी[वि क पाठः ।]पुत्रान्तान्ते वटुकान्तेऽथ नाथ च ।।१० ।।\n\nकपिलान्ते जटाभारभास्वरान्ते त्रिनेत्र च ।\n\nज्वालामु[ख्यं?ख] च सर्वान्ते विघ्नान्नाशय नाशय ।।११ ।।\n\nसर्वोपचारसहितं बलिं गृह्णद्विधापदम् ।\n\nवह्निजायान्वितो मन्त्रो वटुकस्य उदाहृतः ।।१२ ।।\n\nवामाङ्गुष्ठानामिकाभ्यां बलिं तस्मै निवेदयेत् ।\n\nअस्यैवाराधनं कृत्वा मन्दभाग्योऽपि सुव्रते ।।१३ ।।\n\nसर्वबाधाविनिर्मुक्तः संपदां भाजनं भवेत् ।\n\nयजनं चास्य देवस्य सांगेन कथितं पुरा ।।१४ ।।\n\nबलिप्रदानमात्रं तु प्रसंगात्कथितं शिवे ।\n\nडाकिनीप्रमुखाः पश्चाद्बलिना तर्पयेत् ततः ।।१५ ।।\n\nतथैव वामतो देव्या मण्डले योगिनीः स्मरेत् ।\n\nअथवा चिन्तयेदेता योगिन्यः सर्वसिद्धिदाः ।।१६ ।।\n\nयोगिन्यः कामरूपाश्च तप्तकाञ्चनभास्वराः ।\n\nमत्ताः कंकालमालाढ्याः कटीतटभरानता ।।१७ ।।\n\nगलद्रुधिरगन्धाढ्या रक्तवस्त्रोत्तरीयकाः ।\n\nलिंगं पाशं कपालं च बिभ्रत्यश्च[शृ?सृ]णिं [शृणि चापि धृता क पाठः ।] करैः ।।१८ ।।\n\nस्वभक्तानामभिमतं संददाना [दीयमाना क पाठः ।] मुदान्विताः ।\n\nपृ० १९२) गन्धादिभिः समभ्यर्च्य बलिं मन्त्रेण दापयेत् ।।१९ ।।\n\nयामात्मकं समुच्चार्य योगिनीभ्यस्ततः परम् ।\n\nभ्यसन्तं [स्वाहान्ते क पाठः ।] सर्ववर्णान्ते योगिनीपदमालिखेत् ।।२० ।।\n\nकवचं चास्त्रमालिख्य वह्निजायां पुनर्लिखेत् ।\n\nअनेन मनुना वापि योगिनीनां बलिं हरेत् ।।२१ ।।\n\nअङ्गुष्ठमध्यमानामा योन्याकारेण[कर ख पाठः ।] योजयेत् ।\n\nकृताञ्जलिस्ततो देवि संप्रार्थयेदनेन तु ।।२२ ।।\n\nऊर्ध्वं ब्रह्माण्डतो वा दिवि गगनले भूतले निस्तले वा \n\nपाताले(वानले)वा सलिलपवनयोर्यत्रकुत्र स्थिता वा ।\n\nक्षेत्रे पीठोपपीठादिषु च कृतपदा धूपदीपादिकेन \n\nप्रीता देव्यः सदा नः शुभबलिविधिना पान्तु वीरेन्द्रवन्द्याः [देवेन्द्रवत्य क पाठः ।] ।।२३ ।।\n\nक्षेत्रपालं महादेव्या वामतः परिचिन्तयेत् ।\n\nअपराजितवल्लीभिर्वेष्टितस्य महात्मनः ।।२४ ।।\n\nआरक्तवर्णैः[वर्ण ख पाठः ।] सततं कुसुमैरुपशोभिते ।\n\nतिन्तिडीकल्पवृक्षस्य सच्छाये रत्नभूषिते ।।२५ ।।\n\nनीलाञ्ज(ल?न)चयप्रख्यं[क्ष क पाठः ।] दधानं करपङ्कजैः ।\n\nकृपाणं च कपालं च शूलं डमरुमेव च ।।२६ ।।\n\nध्यायेच्च सममत्यर्थं दंष्ट्राभिन्नाधरं परम् ।\n\nपूजयित्वा विधानेन बलिं मन्त्रेण दापयेत् ।।२७ ।।[या योगिनिभ्य सर्ववर्णयोगिनीभ्यो हफट्स्वाहेति बलिमन्त्रः ।] \n\nपृ० १९३) षड्दीर्घस्वरसंभिन्नं क्षकारं विलिखेत् प्रिये ।\n\nततः क्षेत्रपदं पाल धूपदीपादि वा लिखेत् ।।२८ ।।\n\nसहितं बलिमालिख्य गृह्ण गृह्ण ततो वदेत् ।\n\nवह्निजायान्वितो मन्त्रः [क्षां क्षीं क्षूं क्षैं क्षौं क्षः क्षेत्रपाल धूपदीपादिसहितं बलि गृह्ण २ स्वाहा इति निष्कर्ष ।] क्षेत्रपालस्य पार्वति ।।२९ ।।\n\nवाममुष्टिं विधायादौ तर्जनीं सरलां कुरु ।\n\nअनया मुद्रया देवि बलिं तस्मै निवेदयेत् ।।३० ।।\n\nचतुर्थमण्डले देव्याः पुरतो दक्षभागतः ।\n\nनवीननीरदश्यामं सर्वाभरणभूषितम् ।।३१ ।।\n\nतुन्दिनं गजवक्त्रं च चतुर्बाहुं दिगम्बरम् ।\n\nवामदक्षोर्ध्वपाणिभ्यां पाशाङ्कुश[व?ध]रं विभुम् ।।३२ ।।\n\nदक्षिणाधःकरेणैव मधुपूर्णकपालकम् ।\n\nसिन्दूरसदृशाकारामुद्दाममदविह्वलाम् ।।३३ ।।\n\nधृतरक्तोत्पलामन्यपाणिना तद्ध्वजस्पृश[शा क पाठः ।]म् ।\n\nआलिङ्ग्य वामहस्तेन तस्या मदनमन्दिरम् ।।३४ ।।\n\nस्पृशन्तं परमेशानं ध्यात्वा तं परिपूजयेत् ।\n\nगां गीं गूं त्रयमालिख्य ङेन्तं गणपतिं ततः ।।३५ ।।\n\nवरान्ते वरदान्ते च सर्वान्ते जनमालिखेत् ।\n\nमे वशं चानय प्रोच्य बलिं गृह्ण द्विधापदम् ।।३६ ।।\n\nवह्निजायान्वितो मन्त्रो गणपस्य [गा गी गू गणपतये वरवरद सर्वजन मे वशमानय बलि गृह्ण २ स्वाहेति बलिमन्त्र ।] उदाहृतः ।\n\nमुष्टिमध्यस्थितां देवि अङ्गुलीं दण्डवत् कुरु ।।३७ ।।\n\nपृ० १९४) गजतुण्डा महामुद्रा गणपस्य सदा प्रिया ।\n\nएतदन्ते महेशानि सर्वभूतबलिं हरेत् ।।३८ ।।\n\nसुरा नराश्च पितरो यक्षरक्षःपिशाचकाः ।\n\nएते भूताः समुद्दिष्टा बलिभिस्तान् प्रतर्पयेत् ।।३९ ।।\n\nबलिभिस्तर्पितास्त्वेते यान्ति यज्ञे सहायताम् ।\n\nअतर्पिता यदा तस्मिंस्ते वै विघ्नस्वरूपिणः ।।४० ।।\n\nआत्मानं च क्रियाः सर्वा महामन्त्रेण पार्वति ।\n\nततो ब्रह्मस्वरूपिण्यै विशेषेण समर्पयेत् ।।४१ ।।\n\nवारत्रयमितः पूर्वं प्राणबुद्धि ततः परम् ।\n\nदेहधर्माधिकारान्ते जाग्रत्स्वप्नसुषुप्तिषु ।।४२ ।।\n\nमनसा च ततो वाचा कर्मणा च ततः परम् ।\n\nहस्ताभ्यां च ततः पद्भ्यामुदरेण ततः परम् ।।४३ ।।\n\nशिश्ना च यत् स्मृतं पश्चाद्यदुक्तं यत्कृतं भवेत् ।\n\nमां मदीयं ततो देवि सकलं च ततः परम् ।।४४ ।।\n\nतथैव त्वयि-शब्दान्ते ब्रह्मण्यर्पितमस्त्विति ।\n\nस्वाहान्तो मनुरित्युक्तो मन्त्रः [इत पूर्व प्राणबुद्धिदहधर्माधिकारजाग्रत्स्वप्नसुषुप्तिषु मनसा वाचा कर्मणा हस्ताभ्यां पद्भ्यामुदरेण शिश्ना च यत्स्मृत यदुक्त यत्कृत मा मदीय सकल त्वयि ब्रह्मण्यर्पितमस्तु स्वाहति स्वात्मसमर्पणमन्त्रः ।मामिति अस्मिन्मनौ विभक्तिप्रतिरूपकमव्यय बोध्यम् ।] स्वात्मसमर्पणे ।।४५ ।।\n\nएतदन्ते महामन्त्रा(न?नि)यतः समुदीरयेत् ।\n\nआवाहनं न जानामि न जानामि विसर्जनम् ।।४६ ।।\n\nपूजाभागं न जानामि त्वं गतिः परमेश्वरि ।\n\nसत्यं सत्यं पुनः सत्यमुत्क्षिप्य भुजमुच्यते ।।४७ ।।\n\nपृ० १९५) कायेन मनसा वाचा त्वत्तो नान्या गतिर्मम ।\n\nअन्तश्चारेण भूतानामन्तस्त्वमेव संस्थिता ।।४८ ।।\n\nयद्दतं भक्तिमात्रेण पत्रं पुष्पं फलं जलम् ।\n\nआवेदितं च नैवेद्यं तद्गृहाणानुकम्पया ।।४९ ।।\n\nविधिहीनं क्रियाहीनं भक्तिहीनं यदर्चितम् ।\n\nयदक्षर[र क पाठः ।]परिभ्रष्टं मात्राहीनं च यद्भवेत् ।।५० ।।\n\nअनङ्गव्यवधानादि अपराधशताति च ।\n\nक्षन्तुमर्हसि मे देवि त्वमेव शरणं यतः ।।५१ ।।\n\nत्वयि मे हृदयं चास्तु त्वयि चित्तं मनस्त्वयि ।\n\nत्वत्पूजायां महामाये संवर्धन्तां प्रयोजिताः ।।५२ ।।\n\nये पुनर्विघ्नकर्तारस्ते नश्यन्तु त्वदाज्ञया ।\n\nमन्त्रेषु पठितेष्वेषु स्व(रं?यं)देवी प्रसीदति ।।५३ ।।\n\nदातुं[दत्ते ख पाठः ।] देवी चतुर्वर्गमित्येतन्नात्र संशयः ।\n\nएवं संप्रार्थ्य देवेशि स्तुत्वा नुत्वाति[भि ख पाठः ।]भक्तितः ।।५४ ।।\n\nप्रधानदेवतामूर्तौ परिवारान् समर्पयेत् ।\n\nतस्या एव महेशान्याः शरीरे सर्वदेवताः ।।५५ ।।\n\nविलीनाः सन्तु मूलेन दे(वा?व्य)ङ्गे मीलिताः स्मरेत् ।\n\nअथ कामकलारूपमात्मानं परिचिन्तयेत् ।।५६ ।।\n\nततस्तां परमेशानीं विसृजेद् हृदयाम्बुजे ।\n\nज्ञानतोऽज्ञानतो वापि यन्मया क्रियते शिवे ।।५७ ।।\n\nतव कृत्यमिदं सर्वमिति मातः क्षमस्व मे ।\n\nउद्वास्य परमेशानीं खेचर्यात्मनि योजयेत् ।।५८ ।।\n\nपृ० १९६) अनेनैव तु मन्त्रेण ध्यायंस्तां स्थापयेद् हृदि ।\n\nतिष्ठ देवि परे स्थाने स्वस्थाने परमेश्वरि ।।५९ ।।\n\nविसृज्यैवं महेशानीं ततः पूरकवायुना ।\n\nसंहारमुद्रयादाय समाघ्राय गुरूक्तया ।।६० ।।\n\nतच्चैतन्यं[स?स्व]मूलेन मूल एव निवेशयेत् ।\n\nप्राणायामैस्तु संतर्प्य यजेन्निर्माल्यधारिणीम् ।।६१ ।।\n\nनिर्माल्यं निक्षिपेद्भूमौ नीत्वा तां चित्कलां पुरा ।\n\nअस्या जगन्मयी सैव सै चै[वाशो?व शे]षिका परा ।।६२ ।।\n\nतत्परं नहि व[वा क पाठः ।]स्त्वे[ह?व]तत्त्वज्ञानादहं प्रभुः ।\n\nमहापद्मवनान्तःस्थशृङ्गाटोदरसंस्थिताम् ।।६३ ।।\n\nदेवीं परां समालोक्य आत्मानं तु विचिन्तयेत् ।\n\nउन्मन्यन्ते शिवो भूत्वा तिष्ठेदानन्दनिर्भरः ।।६४ ।।\n\nशिवेनैक्यं समासाद्य यावदन्ते [अन्त यावत्म क पाठः ।] मनोलयः ।\n\nनिवर्तितसमाधिस्तु गुरवे मूर्धवासिने ।।६५ ।।\n\nआललाटं नमस्कुर्यान्निवेद्यार्घ्यं तदाज्ञया ।\n\nऐशान्यां मण्डलं कृत्वा द्वारपद्मविवर्जितम् ।।६६ ।।\n\nशेषिकां सुन्दरीं तत्र निर्माल्येन प्रपूजयेत् ।\n\nलेह्यचोष्या[षा क पाठः ।]न्नपानादि ताम्बूलमनु[स्रग्विले ख पाठः ।]लेपनम् ।।६७ ।।\n\nनैर्माल्यं भोजनं तुभ्यं ददामि श्रीशिवाज्ञया ।\n\nअनेन मनुना देव्या यजेन्निर्माल्यधारिणीम् ।।६८ ।।\n\nइति श्रीगन्धर्वतन्त्रे पार्वतीश्वरसंवादे वटुकादिबलिविधिनिरूपणं एकोनविंशः पटलः ।।१९ ।।\n\nपृ० १९७) विंशः पटलः ।\n\nदेव्युवाच \n\nकथं सा परमेशानी शेषिका पू[जि?ज्य]ते शिव ।\n\nकीदृशी सा महादेवी तदशेषं वद प्रभो ।।१ ।।\n\nईश्वर उवाच \n\nशेषिकां सुन्दरीं वक्ष्ये देवीं गुह्यतमां प्रिये ।\n\nउच्छिष्टपूर्विकां देवीं मातङ्गीं सर्वसिद्धिदाम् ।।२ ।।\n\nसर्वापत्तारिणीं विद्यां सर्वदोषविवर्जिताम् ।\n\nयया विज्ञातया देवि क्षयं गच्छन्ति चापदः ।।३ ।।\n\nस्थावरं जङ्गमं चैव कृत्रिमं चाङ्गजं तथा [विषम् ख पाठः ।] ।\n\nविद्येयं नाशयेद् देवि स्वपराङ्गसमाश्रितम् ।।४ ।।\n\nइयं विद्या महाविद्या सर्वपापापहारिणी ।\n\nस्वर्गदा मोक्षदा चेयं राज्यसौभाग्यदा तथा ।।५ ।।\n\nइयं देवी मया पूर्वं साधिता देवि निर्जने ।\n\nसकृदुच्चा[च्च क पाठः ।]रिता विद्या ब्रह्महत्याविनाशिनी ।।६ ।।\n\nय उच्छि[यद्यु ख पाठः ।]ष्टमुखो भूत्वा स्मरेद् देवीं कदाचन ।\n\nतदाचान्तो भवेद् देवि विनैवाचमने कृते [ऐशोऽय पाठ आचमन विनेत्यर्थ, एवमग्रेपि बोध्यम् ।] ।।७ ।।\n\nनिर्धनो धनमाप्नोति मूर्खो विद्यामवाप्नुयात् ।\n\nमन्त्रं शृणु महादेव्या यथावत् कथयामि ते ।।८ ।।\n\nपृ० १९८) उच्छिष्टशब्दमुच्चार्य तथा चण्डालिनीति च ।\n\nसुमुखीति ततो देवि महापिशाचिनीति च ।।९ ।।\n\nमायाबीजं ततः पश्चात् ठकारद्वितयं तथा ।\n\nसविसर्गं [उच्छिष्टचण्डालिनि सुमुखि देवि महापिशाचिनि ह्री ठ ठ इति ।] महादेवि सर्वसिद्धिप्रदायकम् ।।१० ।।\n\nअथान्यं संप्रवक्ष्यामि मन्त्रं परमदुर्लभम् ।\n\nवाङ्मायाकमलाबीजं नमो भगवतीति च ।।११ ।।\n\nमातङ्गेश्वरि सर्वान्ते जनवशंकरीति च ।\n\nवह्निजायान्वितो मन्त्रः [ऐ ह्री श्री नमो भगवति मातङ्गेश्वरि सर्वजनवशकरि स्वाहा ।इति मन्त्रान्तरम् ।] सर्वसिद्धिप्रदायकः ।।१२ ।।\n\nनारिदोषोऽत्र देवेशि न विघ्नो नियमस्तथा ।\n\nअङ्गन्यासकरन्यासौ नाङ्गी चैवास्य देवता ।।१३ ।।\n\nयस्य तिष्ठति मन्त्रोऽयं स भवेत् सुरपादपः ।\n\nध्यानमस्याः प्रवक्ष्यामि यथावदखिलेश्वरि ।।१४ ।।\n\nशवोपरि समासीना रक्ताम्बरपरिच्छदा ।\n\nरक्तालंकारभूषाढ्या गुञ्जाहारविराजिता ।।१५ ।।\n\nनवयौवनसंपन्ना पीनोन्नतपयोधरा ।\n\nकपालकर्तृकाहस्ता परमज्योतीरूपिणी ।।१६ ।।\n\nविधानं चात्र वक्ष्यामि शृणु देवि मनोहरम् ।\n\nभोजनानन्तरं देवि विनैवाचमने कृते ।।१७ ।।\n\nबलिं कृत्वा प्रथमतो मूलमन्त्रेण साधकः ।\n\nततो मन्त्रं जपेद् ध्यात्वा जपेदयुतमानतः ।।१८ ।।\n\nपृ० १९९) उच्छिष्टेनैव कर्तव्यो जपोऽस्याः सिद्धिमिच्छता ।\n\nअपरं च प्रवक्ष्यामि शृणु देवि फलप्रदम् ।।१९ ।।\n\nहोमसंतर्पणं चैव सर्वकार्यार्थसिद्धये ।\n\nस्थण्डिले मण्डलं कृत्वा चतुरस्रं सबिन्दुकम् ।।२० ।।\n\nपूजयेन्मण्डलं देव्या मूलमन्त्रेण साधकः ।\n\nतत्र देवीं समावाह्य वह्निरूपव्यवस्थिताम् ।।२१ ।।\n\nसंपूज्यैव चरेद्धोमं दधिसिद्धार्थतण्डुलैः ।\n\nसहस्रैकविधानेन राजा भवति वश्यगः ।।२२ ।।\n\nमार्जारस्य तु मांसेन देव्यै होमं समाचरन् ।\n\nस प्राप्नोति परां विद्यां शस्त्रशास्त्रवशीकृताम् ।।२३ ।।\n\nकुर्याच्छागस्य मांसेन होमं मधुघृतान्वितम् ।\n\nसहस्रैकप्रमाणेन भवन्ति फलसिद्धयः ।।२४ ।।\n\nविद्याकामश्चरेद् होमं मधुना सह सर्पिषा ।\n\nअयु[क्तै?तै]कप्रमाणेन सिद्धिरिष्टा भवेद् ध्रुवम् ।।२५ ।।\n\nसद्यो मार्जारमांसेन घृतेन मधुना सह ।\n\nचाण्डालकेशयुक्तेन भवेदाकर्षणं महत् ।।२६ ।।\n\nशशकस्य तु मांसेन मधुनालोडितेन च ।\n\nकृत्वा होममवाप्नोति विद्यावसुवरस्त्रियः ।।२७ ।।\n\nधत्तू[धूस्तू क पाठः ।]रकाष्ठयोगेन चितावह्नौ तु मन्त्रवित् ।\n\nकोकिलाकाकपक्षैश्च होमैः शत्रून् विनाशयेत् ।।२८ ।।\n\nउच्चाटनाय शत्रूणां होमं कुर्याच्च मन्त्रवित् ।\n\nपृ० २००) पूर्वोक्तेन विधानेन चिताकाष्ठहुताशने ।।२९ ।।\n\nउलूककाकपक्षाभ्यां कृत्वा होमं निरन्तरम् ।\n\nद्वेषयेद् द्विष्टमन्योन्यकलहाकुलसंकुलम् ।।३० ।।\n\nउलूकपक्षहोमेन गर्भपातो भवेत् स्त्रियाः ।\n\nबिल्वपत्रैः सु[स क पाठः ।]मध्वक्तैर्मासमेकं निरन्त(र?)म् ।।३१ ।।\n\nसहस्रैकप्रमाणेन कृत्वा होमं समाहितः ।\n\nअपि वन्ध्या लभेत् पुत्रं चिरजीविनमुत्तमम् ।।३२ ।।\n\nबन्धूककुसुमं हुत्वा रक्तं मधुसितान्वितम् ।\n\nदुर्भगा चैव या नारी सुभगा सा न संशयः ।।३३ ।।\n\n[इडा?हठा]दागत्य कामार्ता बलादालिङ्ग्यन्ति तम् ।\n\nइयं देवी महेशानी वामाचार[रा क पाठः ।]फलप्रदा ।।३४ ।।\n\nदक्षिणाचारयोगेन न भवेत् फलदायिनी ।\n\nभोजनानन्तरं चास्या बलिं दद्याद् दिने दिने ।।३५ ।।\n\nउच्छिष्टेन जपेन्मन्त्रं शतमष्टोत्तरं शिवे ।\n\nउटजे [उञ्जटे क पाठः ।] वा श्मशाने वा शून्यागारे चतु(ष्टयं?ष्पथे) ।।३६ ।।\n\nबलिप्रदानतो देवी प्रत्यक्षा भवति ध्रुवम् ।\n\nअनयैवाभिसंमन्त्र्य ओषध्यः सर्वसिद्धिदाः ।।३७ ।।\n\nचन्द्री चक्री तथा वज्री त्रिशूला मुद्धयी तथा ।\n\nदेहस्था समरे पुंसां सर्वायुधवि[धा?दा]रिणी ।।३८ ।।\n\nगृहीतं पुष्यनक्षत्रे अपामार्गस्य मूलकम् ।\n\nलेपमात्रेण धीराणां सर्वायुधनिवारणम् ।।३९ ।।\n\nपृ० २०१) अर्जुनं च नारजं च चम्पकोन्मत्तकः कुहूः ।\n\nलेपमात्राज्जयी युद्धे वज्रदेहो भवेन्नरः ।।४० ।।\n\nखर्जूरी मुखमध्यस्था कटीबद्धा च केतकी ।\n\nभुजदण्डस्थितस्तालः सर्वायुधनिवारणः ।।४१ ।।\n\nदक्षबाहुस्थितश्चार्को वामे तु हृदयेऽथवा ।\n\nरुद्रः पुष्पगतो युद्धे वज्रदेहो भवेन्नरः ।।४२ ।।\n\nत्रिलोहवेष्टितं कृत्वा रसं वज्राभसंयुतम् ।\n\nरणस्थस्य करस्थं च सर्वायुधनिवारणम् ।।४३ ।।\n\nगिरिकर्णीं शमीं दूर्वां गुञ्जां श्वेतां समाहरेत् ।\n\nचन्दनेनान्विताः सर्वास्तिलकाद्विजयी रणे ।।४४ ।।\n\nअधःपुष्पा शिखी चैव श्वेता च गिरिकर्णिका ।\n\nगोरोचनासमायुक्ता तिलकं शत्रुमोहनम् ।।४५ ।।\n\nकनकार्को[?]वह्निरिन्द्रद्रुः पञ्चमस्तथा ।\n\nकरोति तिलकं यस्तु पश्येत्तं पञ्चधा रिपुः ।।४६ ।।\n\nकृष्णसर्पकरालं तु रसं मृत्तिकयान्वितम् ।\n\nसितगुञ्जां वपेत् तत्र तस्या मूलं समाहरेत् ।।४७ ।।\n\nहरीतक्या समायुक्तं तिलकं शत्रुमोहनम् ।\n\nकृततिलकं भटं दृष्ट्वा पश्येत् स्वं श्वावृतं रिपुः ।।४८ ।।\n\nश्व[ख क पाठः ।]गणैर्भ(क्ष?क्ष्य)माणस्तु पतत्येव ततो भुवि ।\n\nछाया यस्य जले याति संग्राह्यः कासमर्द्दकः ।।४९ ।।\n\nअनेन तिलकेनारिः कूपवापीं प्रपश्यति ।\n\nपृ० २०२) ब्रह्मदण्डी च कौमारी ईश्वरी वैष्णवी तथा ।।५० ।।\n\nवाराही वज्रिणी चान्द्री महालक्ष्मीस्तथैव च ।\n\nएताश्चौषधयो दिव्यास्तथैता मातरः स्मृताः ।।५१ ।।\n\nकृतताडी करे बद्धा[द्ध्वा ख पाठः ।] सर्वशत्रुनिवारिणी ।\n\nबहुना तु किमुक्तेन संक्षेपात् कथ्यतेऽधुना ।।५२ ।।\n\nषट्कर्मशालिनी विद्या प्रयोगात् सर्वसिद्धिदा ।\n\nमूलविद्याप्रयोगेन सिद्धिहानिर्भवेद् ध्रुवम् ।।५३ ।।\n\nप्रयोगेच्छा यदा देवि तदैनां च प्रयोजयेत् ।\n\nअनयाखिलकर्माणि साधयेत् साधकोत्तमः ।।५४ ।।\n\nप्रसङ्गात् कथितं देवि गोपनीयं प्रयत्नतः ।\n\nइति श्रीगन्धर्वतन्त्रे पार्वतीश्वरसंवादे शेषिकाविद्याप्रयोगक्रमनिरूपणं विंशः पटलः ।।२० ।।\n\nपृ० २०३) एकविंशः पटलः ।\n\nईश्वर उवाच \n\nततो वै मूलमन्त्रेण महेशानीं धिया स्मरन् ।\n\nअप्राश्य चैव निर्माल्यं पादोदकपुरःसरम् ।।१ ।।\n\nशिरसा धारयेद्यस्तु भूमौ बिन्दूंस्तु पातयेत् [मौ वा बिन्दु पातयेत् ख पाठः ।] ।\n\nब्रह्महा स तु विज्ञेयो यद्भक्त्या चात्मसा(द्ग?त्कृ)तम् ।।२ ।।\n\nशिवं गन्धं समादाय शंखतोये विलोकयेत् ।\n\nसव्यहस्ते समादाय दक्षहस्तेन मन्त्रवित् ।।३ ।।\n\nसप्तधा मन्त्रितं कृत्वा सर्वतीर्थमयं स्मरेत् ।\n\nप्रोक्षयेत् तेन चात्मानं मूलदेवीं हृदि स्मरन् ।।४ ।।\n\nपादोदकं पिवेद् भक्त्या शेषं मूर्धनि योजयेत् ।\n\nसर्वाङ्गलेपनं कृत्वा यन्त्रलेपादिकं च यत् ।।५ ।।\n\nनिर्मञ्छेत् कामबीजेन मूलमन्त्रेण चात्मनः ।\n\nअनामिकाग्रपर्वेण ललाटमपि संस्पृशेत् ।।६ ।।\n\nनिर्माल्यं शिरसा धार्य सर्वाङ्गेष्वनुलेपनम् ।\n\nमन्त्रेण भास्करायार्घ्यमच्छिद्रार्थं निवेदयेत् ।।७ ।।\n\nजानुभ्यामवनीं गत्वा पठित्वा मन्त्रमीरितम् ।\n\nएकाग्रमनसा वाग्भिरच्छिद्रमवधारयेत् ।।८ ।।\n\nयज्ञच्छिद्रं तपश्छिद्रं यच्छिद्रं पूजने मम ।\n\nसर्वं तदच्छिद्रमस्तु मार्तण्डस्य प्रसादतः ।।९ ।।\n\nपृ० २०४) मार्तण्डभैरवं पश्चात् प्रणम्य च विलोकयेत् ।\n\nआदावन्ते च देवस्य नमस्कारविलोकने ।।१० ।।\n\nकुर्याच्च सर्वदा भक्त्या धर्मकामार्थसिद्धये ।\n\nयज्ञाधिकारिता चा[मा क पाठः ।]दौ पश्चात् संपूर्णता विधेः ।।११ ।।\n\nविधेर्विपर्ययात् तस्य कृतं हरन्ति राक्षसाः ।\n\nतमुद्यन्तं विलोक्यैव यजेदस्तमितं ततः ।।१२ ।।\n\nउभयोरेकतां मत्वा तमुद्यन्तं पुनस्ततः ।\n\nस एवादौ स चान्तस्थः सोऽनन्तो ह्यन्त एव सः ।।१३ ।।\n\nआद्यमन्तं विदित्यैव सर्वकर्मफलं लभेत् ।\n\nततस्तु पुष्पनैवेद्यतोयपात्रादिकं च यत् ।।१४ ।।\n\nमायाबीजेन तत्सर्वं पुनरेव विलोकयेत् ।\n\nहस्तेन चक्षुषा वापि यत्र यश्च कृतः पुरा ।।१५ ।।\n\nपात्रन्यासस्तस्य तस्य विसृष्टिरमुना भवेत् ।\n\nतोयैरभ्युक्ष्य तत्स्थानं मार्जयेत् तदनन्तरम् ।।१६ ।।\n\nउदके तरुमूले वा निर्माल्यं तत्र संत्यजेत् ।\n\nनैवेद्यादीनि सर्वाणि गुरवे गुरुशक्तये ।।१७ ।।\n\nसमर्प्योपायनं भक्त्या शिवाय [शिवया क पाठः ।] गुरुरूपिणे ।\n\nजानुभ्यामवनीं गत्वा प्रणमेद् दण्डवत् प्रिये [मेव च क पाठः ।] ।।१८ ।।\n\nआदाय गुरुणा दत्तं स्वीकुर्यात्तु विधानतः ।\n\nतयोरभावतो दद्यात् कुमारीभ्यो यथाविधि ।।१९ ।।\n\nअमृतं भक्षयेद् देवो भुक्त्वा देवत्वमालभेत् ।\n\nपृ० २०५) अमृतं तद्विजानीयादुत्सृष्टं दैवतेन [त तु क पाठः ।] यत् ।।२० ।।\n\nपरदैवतनैर्माल्यं विनान्यत् स्वीकृतं नहि ।\n\nअनिवेद्य शिवायैव यत्किंचित् स्वीकृतं प्रिये ।।२१ ।।\n\n(स?तत्)च पशुर्मृतं भुङ्क्ते लोकद्वययुतं प्रिये ।\n\nपुरा सर्वे मनुष्याद्या भुक्त्वा मृतमि(ये?दं) नतु ।।२२ ।।\n\nदेवत्वं(नोभवेत्?चालभन्) यस्मात्तन्नैव भक्षयेत् क्वचित् [तु क्वचित् क्वचित् क पाठः ।] ।\n\nदिव्यभावविशुद्धात्मा भक्षयेदमृतं यदि ।।२३ ।।\n\nनित्यमभ्यासयोगेन देवगामी भवेन्नरः ।\n\nअमृतोपस्तरं कृत्वा पिधानमपि तेन वै ।।२४ ।।\n\nबलिशेषं समादाय जुहुयाच्चैव पूर्ववत् ।\n\nहुत्वामृतं ततो भक्त्या प्राशयेद् भावशुद्धितः ।।२५ ।।\n\nभुक्त्वामृतं तदा देवि हस्तं मूर्धनि विन्यसेत् ।\n\nत्रितत्त्वेन त्रिधाचम्य षडङ्गानि प्रविन्यसेत् ।।२६ ।।\n\nशिवो दाता च [भ?भो]क्ता च शिवः सर्वमिदं जगत् ।\n\nशिवो जयति सर्वत्र यः शिवः सोऽहमेव च ।।२७ ।।\n\nशक्तीरलंकृतवक्त्राः [तु क्वचित् क्वचित् क पाठः ।] सुवेशाः सुमनोहराः ।\n\nपश्येत्तु देवतादृष्ट्या ता एव देवता यतः ।।२८ ।।\n\nतथैव ब्रह्मणान् पश्येद्भूदेवाञ् शुद्धमानसान् ।\n\nभक्त्या नत्वा प्रमुदितस्ततः स्वानवलोकयेत् ।।२९ ।।\n\nअनेन विधिना देवि संपूज्य परमेश्वरीम् ।\n\nतत्कृपालब्धविज्ञानपूर्णोऽहमिव भूतले [लब्धिरहित सहितस्याहमेव वा क पाठः ।] ।।३० ।।\n\nपृ० २०६) भावनावशसंपन्नो विरहेत् तु तदिच्छया ।।३० ।।\n\nदेव्युवाच \n\nक[स्य?थं] वा क्रियते पूजा [न?नु]गृह्येत निवेदिता [तात् ख पाठः ।] ।\n\nकथं वा प्रत्ययं चेतस्तदुपायं वद प्रभो ।।३१ ।।\n\nईश्वर उवाच \n\nसाधु पृष्टं त्वया भद्रे स्मरणान्मुक्तिदायकम् ।\n\nशिव[श क पाठः ।]रूपं परं ब्रह्म अनुत्तरपदं महत् ।।३२ ।।\n\nतदन्तःस्थं परं ब्रह्म ज्योतीरूपं सनातनम् ।\n\nस्वयं प्रकाशते ह्यात्मा मेघापायेंऽशुमानिव ।।३३ ।।\n\nअभ्यसेद् बहुशस्तत्र श्रुतिदर्शितवर्त्मना ।\n\nवर्णरूपं तु शब्दस्य तन्मययस्तत्क्रियास्तथा ।।३४ ।।\n\nजप्त्वा कृत्वा भवेत् सिद्धि[द्धेभो क पाठः ।]र्भोगमोक्षमयी ततः [मयास्तु त क पाठः ।] ।\n\nयावन्मनो लयं याति तस्मिन् स्वात्मनि चिन्मये ।।३५ ।।\n\nतावदिष्टमनुं मन्त्री जपहोमैः समाचरेत् ।\n\nअतः परं न किंचित् तु कृत्यम(सि?स्ति)तदात्मनः ।।३६ ।।\n\nविदिते परमे तत्त्वे समस्तैर्नियमैरलम् ।\n\nतालवृन्तेन किं कार्यं लब्धे मलयमारुते ।।३७ ।।\n\nअवश्यं च भावि फलं तदाप्तौ तत्करोति यः ।\n\nआस्तिकः स तु विज्ञेयः क्रमान्मोक्षे प्रतिष्ठितः ।।३८ ।।\n\nप्राप्य न्यसेत्तदा तस्मिन् कृत्वा तद्रहितं न्यसेत् ।\n\nउभयात्मकं तु विन्यस्य स संन्यासी मुनिर्मतः ।।३९ ।।\n\nपृ० २०७) यन्त्रं शरीरमत्रोक्तं विदित्वा कमलेक्षणे ।\n\nकृत्वा चाहंमतिं तत्र [कृत्वावहमर तत्र क पाठः ।] यजेद्भक्त्या समाहितः ।।४० ।।\n\nयद्रूपं परमेशान्या नि[षा?ष्क]लं सक[लार्ण?लं च]वा ।\n\nआत्म(आ)भेदेन संपूज्य आत्मानं प्रियमीश्वरीम् ।।४१ ।।\n\nतदानन्दमयं धाम याति पश्चान्न संशयः ।\n\nएवं सा पञ्चमी प्रोक्ता पञ्चधा प्रथितविग्रहा ।।४२ ।।\n\nपञ्चतत्त्वात्मके देहे प्रत्यक्षीक्रियते हि तैः ।\n\nनान्यत्र वै भवेद् व्यक्ता विनात्मनि विचिन्तनम् ।।४३ ।।\n\nअनुमानं महेशान्या आत्मन्येव नच क्वचित् ।\n\nअनुमीय परं चैव सर्वमात्मवदाचरेत् ।।४४ ।।\n\nवस्तूनां गन्धमात्रेण सौरूप्यदर्शनात् तथा ।\n\nतुष्यन्ति देवताः श्रेष्ठाः स्तुत्या लभ्याश्च[भ्या च क पाठः ।] पार्वति ।।४५ ।।\n\nभूतप्रेतपिशाचाश्च यक्षराक्षसपन्नगाः ।\n\nउपभोगेन तुष्यन्ति मनुष्याद्याश्च जन्तवः ।।४६ ।।\n\nगुरोः शरीरमास्थाय कुमारीणां विशेषतः ।\n\nब्राह्मणानां गवां चैव भुञ्जते देवताः पराः ।।४७ ।।\n\nतस्मात्तांश्च प्रयत्नेन भोजयेत् तोषयेत् सदा ।\n\nतुष्टेष्वेषु महादेवी परितुष्टा जगन्मयी ।।४८ ।।\n\nब्राह्मणानां शरीरस्था भुञ्जते पितरस्तथा ।\n\nअनङ्गव्यवधानं स्यादङ्गहीनं तु यद्भवेत् ।।४९ ।।\n\nसाङ्गं भवति तत् सर्वं मिष्टान्नैर्विप्रभोजनात् ।\n\nइति श्रीगन्धर्वतन्त्रे पार्वतीश्वरसंवादे पूजासंपूरणाद्युपायविधिनिरूपणं एकविंशः पटलः ।।२१ ।।\n\nपृ० २०८) द्वाविंशः पटलः ।\n\nईश्वर उवाच \n\nहृदिस्थं परमात्मानं विहायान्यत् समीहते ।\n\nअहो मूढो वरारोहे बहिर्यन्मृग्यतेऽन्धवत् ।।१ ।।\n\nविज्ञाय हृदयान्तःस्थं परं(य?प्र)कृतिगोचरम् ।\n\nतन्निष्ठकर्मणा चैनमात्मन्येवं प्रतीयते [दैवादिकस्य ईड्गतौ इत्यस्य धातो कर्तरि अय प्रयोग ।] ।।२ ।।\n\nतत्प्रतीतौ भवेत् सिद्धो नान्यथा खलु पार्वति ।\n\nअहं विष्णुः स्वयंभूश्च स्वायंभवा इमे वयम् ।।३ ।।\n\nतदनुभूय देहेऽस्मिंस्तदेव समुपास्महे ।\n\nतदन्तःस्थं समाहूय तदेवं तु यजामहे ।।४ ।।\n\nउद्वास्य च तदात्मानं स्थापयित्वा निजे हृदि ।\n\nनिवेदितं तु तत्प्रीत्यै तस्मिन्नेव निवेदयेत् ।।५ ।।\n\nविनामृतं न चान्यत् तु काङ्क्षन्ते देवतागणाः ।\n\nअमृतेनैव तत्पूजा अमृतं तु निवेदयेत् ।।६ ।।\n\nअमृतत्वं लभेद्वीरः स्वीकृत्यात्मनिवेदितम् ।\n\nइति ते कथितं देवि शेषिका[मतृ?मृत]मुत्तमम् ।।७ ।।\n\nस्थूलसूक्ष्मविभेदेन ज्ञायते कृपया गुरोः ।\n\nनित्यं नैमित्तिकं[कर्म?काम्यं]चेति तेषां पृथक् पृथक् ।।८ ।।\n\nत्रिविधं त्रैपुरं कर्म क्रमतस्तत् समाचरेत् ।\n\nयदुक्तं तामसं त्यक्त्वा तत् सर्व यत्नतश्चरेत् ।।९ ।।\n\nपृ० २०९) दैनन्दिनमतो नित्यं पातकमवि[क यदवि क पाठः ।]धानतः ।\n\nमासिकं तिथिकृत्यं च वार्षिकं फलदायकम् ।।१० ।।\n\nलङ्घनान्निरयो यस्य नित्यं श्रद्धावि[धान?घात]तः ।\n\nनैमित्तिकं विजानीयाच्छ्रद्धया तत्समाचरेत् ।।११ ।।\n\nफलमात्रश्रुतिर्यस्य श्रुतिस्मृतिप्रचोदिता[तम् ख पाठः ।] ।\n\nकाम्यं तत्तु विजानीयात् पूजितं तत्र गोचरे ।।१२ ।।\n\nविदध्यात् तत्प्रयत्नेन यत् पुनर्लोकपूजितम् ।\n\nधर्ममपि त्यजेत् साधु यत् पुन[र्य क पाठः ।]र्लोकगर्हितम् ।।१३ ।।\n\nनित्यं सात्त्विकमेवात्र नैमित्तिकं तु राजसम् ।\n\nतामसं काम्यमेवात्र कुर्यात् फलवितृष्णया ।।१४ ।।\n\nतृष्णां तां दूरतस्त्यक्त्वा मनः पूर्णं विचिन्तयेत् ।\n\nपूर्णे मन[सि?स्य]तृष्णे च पूर्णं सर्वमिदं जगत् ।।१५ ।।\n\nउपानद्गूढपादस्य ननु चर्मावृतैव भूः ।\n\nफलविरहितं काम्यं नित्यं नैमित्तिकं तथा ।।१६ ।।\n\nक्रियते त्रिपुराप्रीत्यै कृत्वा त[स्मै?स्यै]निवेदनम् ।\n\nसात्त्विकं तद्विजानीयाद् भोगमोक्षफलप्रदम् ।।१७ ।।\n\nयस्य यद्विहितं कर्म त्रिविधं तत्र गोचरे ।\n\nश्रुतिस्मृत्युदितं चापि मनसापि न हारयेत् ।।१८ ।।\n\nकर्मलोपादधोयोनौ जायते साधकाधमः ।\n\nशिवशक्तिमयं विश्वं विदित्वा सद्गुरोः प्रिये ।।१९ ।।\n\nस्थूलसूक्ष्मविभेदेन पितृमातृस्वरूपतः ।\n\nपृ० २१०) कर्मभिस्तोषयेत् तौ तु तद्भावमाश्रितः सदा ।।२० ।।\n\nउभयात्मा भवेत् सिद्ध्यै नैकात्मा ज्ञानवर्जितः ।\n\nज्ञानचक्षुस्तयोरैक्यं विदित्वा श्रीगुरोः क्रमात् ।।२१ ।।\n\nअनुभूय तदानन्दं तदात्मा तत्र संविशेत् ।\n\nमातुः पितुर्यथा बालो व्युत्पत्तिं लभते क्रमात् ।।२२ ।।\n\nतयोः समत्वसंधानाद् व्युत्पन्नो ज्ञानमालभेत् ।\n\nदेवताः शक्तिरित्याहुः पितरः शिव एव च ।।२३ ।।\n\nएतावुभौ तांस्तु सर्वान् सुहृदः पूर्वसूचितान् ।\n\nबलिभिस्तर्पयेत् तांस्तु सुहृद्भिश्च हतोऽन्यथा ।।२४ ।।\n\nतेषां बलिं पुरस्कृत्य तावुभौ परितोषयेत् ।\n\nपश्चात् तेभ्यो निवेद्यैव सुहृद्भिर्विहरेन्मुदा ।।२५ ।।\n\nस्वाहान्तेन च देवेभ्यो मनुष्ये हन्तकारतः [ष्येभ्योऽन्त एव च क पाठः ।] ।\n\nस्वधान्तेन पितृभ्यस्तु तेभ्यो लभ्यन्तगेन[?]तु ।।२६ ।।\n\nनिराशाः पितरस्तस्य यास्यन्ति खलु पार्वति ।\n\nसुहृदो ज्ञातयश्चापि वाङ्मात्रेणापि नार्चिताः ।।२७ ।।\n\nसुहृदो वर्ष्म खादन्ति ज्ञातयः कर्म संचितम् ।\n\nऐहिकं स्वपिता हन्ति स्वमाता पारलौकिकम् ।।२८ ।।\n\nलोकद्वयविहीनस्तु नैव सिद्धिं प्रविन्दते [प्रयच्छति क पाठः ।] ।\n\nअयष्ट्वा पितरं यज्ञे यजेन्मातरमम्बिकाम् ।।२९ ।।\n\nविधिशतैरपि यज्ञं नानुगृह्णाति शाश्वती ।\n\nआदावन्ते पितुस्तस्मात् कुर्यात् तर्पणमादरात् ।।३० ।।\n\nपृ० २११) अदत्तं नोपतिष्ठेत दद्यात् तस्मादतः परम् ।\n\nगोभूहिरण्यवस्त्रादि भक्ष्यभोज्यानि यानि च ।।३१ ।।\n\nवासिनीभ्यो द्विजेभ्यश्च दीनान्धकृपणाय च ।\n\nत्यक्त्वा चावश्यकं कर्म लौकिकं भावतत्परः ।।३२ ।।\n\nयोगक्षेमे हितं यत्तु कुर्यात् तदनुशासनात् ।\n\nसमर्थो[र्थ ख पाठः ।] जीवयेत् स्नेहात् स्वकीयाननुजीविनः ।।३३ ।।\n\nदुष्टोभ्यो दुष्टचितेभ्यो हिंस्र[हिस्रेभ्य क पाठः ।]साहसिकात् तथा ।\n\nबलिभ्यो धनमत्तेभ्यः कायस्थेभ्यो विशेषतः ।।३४ ।।\n\nरक्षयेत् पालयेत् साधुः पुत्रानिव (नि?पि)तौरसान् ।\n\nलोकांश्च त्रिविधान्मत्वा लालयेत् पालयेत् सदा ।।३५ ।।\n\nवध्यान् वध्यात्तथा दण्ड्यान् दण्डयेच्छास्त्रदर्शनात् ।\n\nअवध्यस्य वधे यावांस्तथादण्ड्यस्य [दण्डस्तस्य तु क पाठः ।] दण्डने ।।३६ ।।\n\nदण्ड्यस्यादण्डने पापस्तावान् वध्यस्य रक्षणे ।\n\nइति विज्ञाय योगात्मा योगक्षेमं समाचरेत् ।।३७ ।।\n\nविभूतीरात्मनः पश्येत् तत्प्राप्त्या तन्निवेदयेत् ।\n\nविभूतीरात्मनो यस्तु महादेव्यै प्रदर्शयेत् ।।३८ ।।\n\nताभिरेव युतो भूयादणिमादिविभूतिभिः ।\n\nमुहूर्त्तत्रयमात्रं तु कुर्यात् तनुविचिन्त(येत?नम्) ।।३९ ।।\n\nचिन्तयेत् परमं ब्रह्म मध्याह्ने समुपागते ।\n\nमुहूर्तत्रयमात्रं तु निद्रया समुपासयेत् ।।४० ।।\n\nततो बुद्ध्वा[द्ध्या क पाठः ।] यथाकाले तामेव समुपासयेत् ।\n\nपृ० २१२) ललितानि च नृत्यानि गीतानि मधुराणि च ।।४१ ।।\n\nदर्शयेच्छ्रावयेद् देव्यै भावात्मा तद्विलोकयेत् ।\n\nनृत्येषु गीतनियता देव्यः स्रक्चन्दनार्चिताः ।।४२ ।।\n\nभूषिताश्चारुभूषाभिर्वि[दुवे?हरे]त् ताभिरेव च ।\n\nततो मध्ये स्वयं देवः कामेश्वर इवापरः ।।४३ ।।\n\nकामेश्वरी१युतो भूत्वा यजेत् कामेश्वरीं ततः ।\n\nब्रह्मचिन्तापरामोदमुदितो राज्यचिन्तकः ।।४४ ।।\n\nमुहूर्तत्रयमात्रं तु निद्रया समुपासयेत् ।\n\nदिवा दद्यात् पितृभ्यस्तु मातृभ्यो निशि तत्परः ।।४५ ।।\n\nमाता रात्रिः समाख्याता पिता दिवस एव च ।\n\nउभयोरेकतां मत्वा सिद्धो भवति नान्यथा ।।४६ ।।\n\nसोमः शक्तिः शिवः सूर्यो निशा शक्तिर्दिवा शिवः ।\n\nयदा स भगवान् देवो महात्रिपुरभैरवः ।।४७ ।।\n\nपरापरायणोऽनन्तः परनानन्दनिर्भरः ।\n\nपरापररहस्याख्यां योगिनीं ब्रह्मरूपिणीम् ।।४८ ।।\n\nशिवानन्दानन्दमयीं महात्रिपुरसुन्दरीम् ।\n\nआकृष्योर्ध्वं यदा तिष्ठेत् तदहः परिकी(र्त?र्त्य)ते ।।४९ ।।\n\nशक्तिभैरवसंयोगादानन्दानन्दनिर्भ(या?रा)त् ।\n\nभैरवानन्द[नम्रा?मग्रा]न्तर्लीला सा परमा कला ।।५० ।।\n\nमध्याह्नं तद्विजानीयान्मुहूर्तत्रयलक्षितम् ।\n\nतौ तदा समभागेन तिष्ठेतां शक्तिभैरवौ ।।५१ ।।\n\nपूर्वापरौ तदा ज्ञेयावेतद्द्विगुणलक्षितौ ।\n\nपृ० २१३) परस्पराद्वैतेप्सन्तौ प्राप्तद्वैतौ तु मध्यतः ।।५२ ।।\n\nअभिजिन्नाम जानीयात् तत्कालं सुरवन्दिते ।\n\nतत्तत्तेजोभिराकीर्णं[र्णा क पाठः ।] तयोरैक्यं तदा भवेत् ।।५३ ।।\n\nसूर्यकोटिप्रतीकाशं चन्द्रकोट्ययुतप्रभम् ।\n\nतदा दशभुजो देवः पञ्चवक्त्रस्त्रिलोचनः ।।५४ ।।\n\nशुक्लाम्बरधरः शुक्लः शुक्लमाल्यानुलेपनः ।\n\nतस्योत्सङ्गे महादेवी चन्द्रकोट्ययुतप्रभा ।।५५ ।।\n\nप्रहसन्ती विशालाक्षी परमानन्दनन्दिता ।\n\nतद्रूपतामभीप्सन्ती तद्रूपेक्षणलालसा ।।५६ ।।\n\nशुक्लवेशं विना देवि नान्यत् तत्प्रीतये तदा ।\n\nतत्रान्यद्रूपमापन्ने साधके दैवचोदिते ।।५७ ।।\n\nक्रुद्धा भगवती तस्य शापं दद्यात् सुदारुणम् ।\n\nसर्वैः शुक्लमयैर्द्रव्यैः शुक्लवेशैर्यजेत् तदा ।।५८ ।।\n\nदिवि देवी भवेद् दृश्या[श्या क पाठः ।] शरच्चन्द्रनिभानना [निभोपमा क पाठः ।] ।\n\nतत्र पूजा सदा कार्या विशेषेण वरानने ।।५९ ।।\n\nपेयं चो[षं?ष्यं] तथा लेह्यं चर्व्यं भक्ष्यं [क्ष क पाठः ।] च तर्पणैः ।\n\nनिवेदयेत् सदा भक्त्या यत्पुनः सुमनोहरम् ।।६० ।।\n\nउपचारैर्यजेत् प्रातर्मध्ये रस्या[सा क पाठः ।]न्नपानकैः ।\n\nगीतनृत्यादिना साकं रात्रौ यागपुरःसरम् ।।६१ ।।\n\nप्राङ्मुखो हि यजेत् प्रातर्मध्याह्ने दक्षिणामुखः ।\n\nसायं प्रत्यङ्मुखो भूत्वा रा(हु?त्रा)वुदङ्मुखः सदा ।।६२ ।।\n\nपृ० २१४) तत्र शांभवभेदेन जपेद्विद्यामनन्यधीः ।।६२ ।।\n\nवर्जयेच्छक्तिभेदं तु यदीच्छेदात्मनो हितम् ।\n\nअरुणकिरणाच्छन्नं यत्पूर्वं भैरवोदयात् ।।६३ ।।\n\nअर्धनारीश्वरं ज्ञेयं तत्र पूजा(च?क्रि)याः समाः ।\n\nउपचारैस्तदा कुर्यात् सपर्यां [कार्या सपर्या ख पाठः ।] विधिना तथा ।।६४ ।।\n\nवरिवस्यां गृही समभागेन संस्थितौ यदि ।\n\nआनन्दपारमिच्छन्तौ सदानन्दविवर्धिनौ ।।६५ ।।\n\nपूर्वापरौ महापुण्यौ यदा तौ समरूपिणौ ।\n\nचिन्तयेत् सततं भक्त्या तौ तत्कालविधानतः ।।६६ ।।\n\nशक्तिशांभवभेदेन जपेद्विद्यामनन्यधीः ।\n\nशुक्लाम्बरो भवेत् तत्र शुक्लमाल्यानुलेपनः ।।६७ ।।\n\nरक्ताम्बरधराः पश्येद् रक्तमाल्यानुलेपनाः ।\n\nदिशश्च विदिशश्चैव रक्ता दृश्या मनीषिभिः ।\n\nलाक्षारुणमयं विश्वं स्वयं च तत्र तद्भवेत् ।।६८ ।।\n\nपद्मरागप्रतीकाशः [सुरराजसमन्निभ क पाठः ।] कोटिसूर्यसमद्युतिः ।\n\nनाथः कामेश्वरस्तत्र ह्येकवक्त्रश्चतुर्भुजः ।।६९ ।।\n\nरक्तपद्मनिभा [भा देवी क पाठः ।] देवी बालार्ककिरणारुणा[णाम् क पाठः ।] ।\n\nइच्छंस्तद्रूपतां प्राप्तुं तद्रूपा तं [पा ता क पाठः ।] विशन्त्यतः ।।७० ।।\n\nअनुभूय तदाबन्धं भैरवानन्दसंकुलम् ।\n\nविपरीतमभीप्सन्ती तदाक्रमणलालसा ।।७१ ।।\n\nतदा स[रो?मो]भवेत् कालः सायंसंध्येति गीयते ।\n\nपृ० २१५) शोणितैश्च समाक्रान्तां प्रतीचीमवलोकयन् ।।७२ ।।\n\nपूजयेत् साधको भक्त्या चोपचारैर्यथाविधि ।\n\nयदा सा परमा शक्तिः स्वेच्छया विश्वरूपिणी ।।७३ ।।\n\nअधः कृत्वा तु पुरुषं(वर्ण?रन्तु)मिच्छा भवेद्यदा ।\n\nतदाक्रम्य स्वयं देवी भैरवोपरिसंस्थिता ।।७४ ।।\n\nसहजानन्दसंदोहैर्निजानन्दप्रवर्धिनी ।\n\nतदा नैजं भवेद्विश्वं तत्र पूजा महोदया ।।७५ ।।\n\nतत्तद्दृ(ष्टु?ष्टि)मयैर्दीपै(र्भा?र्भो)गैश्च विविधैः सदा ।\n\nलाक्षारुणमयं सर्वं स्वयं तावत्तथा भवेत् ।।७६ ।।\n\nशक्तिभेदात्मिकां विद्यां हंसबीजपुटीकृताम् ।\n\nप्रणवान्तरितां शुद्धां नादलीलां तदात्मिकाम् ।।७७ ।।\n\nमूलादिब्रह्मरन्ध्रान्तां विषतन्तुतनीयसीम् ।\n\nअधरा[दृराम्बुव क पाठः ।]म्बुरुहहंसीं सुस्थिरामिव चञ्चलाम् ।।७८ ।।\n\nसं(श्न?स्र)वन्तीं सुधाधारां शुद्धलाक्षारसोपमाम् ।\n\nआवाह्य पूजयित्वा स्वं कमलाङ्कपुरान्तरे ।।७९ ।।\n\nविनिर्जि(त?त्ये)न्द्रियमनो जपेदानन्दरूपिणीम् ।\n\nमध्यं मुखं [सुख क पाठः ।] विजानीयात् पूर्वापरौ स्तनद्व(यौ?यम्) ।।८० ।।\n\nअर्धमात्रां [त्रा क पाठः ।] परं रूपं निशामध्यं तयोरधः ।\n\nअनन्तफलदं पुण्यं भोगमोक्षफलप्रदम् ।।८१ ।।\n\nसंध्याचतुष्टयं भद्रे कथितं भुवि दुर्लभम् ।\n\nचतुर्भुजं महादेव्या ज्ञेयं कालचतुष्टयम् ।।८२ ।।\n\nआत्मा सा परमेशानी परमेश्वर एव च ।\n\nपृ० २१६) यदङ्गं तु विहीयेत तदङ्गच्छेदनं तयोः ।।८३ ।।\n\nतत्र यत् क्रियते कर्म मङ्गल्यं मङ्गलं परम् ।\n\nध्यानं पूजा जपश्चैव होमो न्यासश्च तर्पणम् ।।८४ ।।\n\nअत्र वै पूजिता देवी पूरयेत् तन्मनोरथान् ।\n\nअत्र यत् पुण्यमनघे भक्तिश्रद्धासमन्विते ।।८५ ।।\n\nविधिना विहिते यज्ञे परमानन्दसंकुले ।\n\nवक्त्रकोटिसहस्रैस्तु ह्यनन्तो वक्तुमक्षमः ।।८६ ।।\n\nअमृताञ्जलि[मप्य ख पाठः ।]रप्यत्र (सुधाब्धितुलनोपमः[सुधासागरतुलनाम् क पाठः ।]) ।\n\nअत्र यो नार्चयेद् देवीं जलेनापीह पार्वति ।।८७ ।।\n\nन नमेद्वा गुरून् भक्त्या ब्रह्महा स निगद्यते ।\n\nअत्र निद्रापरा यान्ति महाकालपुरं प्रिये ।।८८ ।।\n\nदम्भं मोहं तथा निद्रामालस्यं बाह्यचिन्तनम् ।\n\nकामं क्रोधं तथा लोभं हिंसां मात्सर्यमेव च ।।८९ ।।\n\nवर्जयित्वा प्रयत्नेन विद्यामेव समभ्यसेत् ।\n\nदुर्वासनां परित्यज्य कोटिजन्मसमद्भवाम् [वान् ख पाठः ।] ।।९० ।।\n\nएकेन जन्मना मुक्तिं याति भोगी न संशयः ।\n\nशक्तेर्मुखं विना नान्यत् पश्येद्वै कर्हिचित्तदा ।।९१ ।।\n\nपशवो दूरतस्त्याज्याः पुरुषाश्चान्यपूजकाः ।\n\nअत्रान्यचिन्तनाद्यान्ति म्लेछयोनिं पतन्त्यधः ।।९२ ।।\n\nयान्ति चोर्ध्वं परं धाम चिन्तनाद् ब्रह्म शाश्वतम् ।\n\nनास्ति पुरस्क्रिया तेषां कायक्लेशपुरस्सरा ।।९३ ।।\n\nपृ० २१७) नित्यं पुरस्क्रियायुक्तास्त एव परिकीर्तिताः ।\n\nतं तु देवा नमस्यन्ति किं पुनर्न(व?र)मर्कटाः ।।९४ ।।\n\nदेवीकला भवेत्तत्र सर्वलोकवशंकरी ।\n\nअमर्त्या अ(र्पि?पि)तं म(न्य?र्त्य)मीहन्ते कुलवल्लभम् ।।९५ ।।\n\nदृ[तदृ क पाठः ।]ष्ट्वा युवतयः सर्वाः क्लि[द्यान्मा?द्यद्यो]न्यो मुदान्विताः ।\n\nशरदिन्दुप्रभं देवं पूर्णेन्दुप्रतिमाननम् ।।९६ ।।\n\nनानावैदग्ध्यचातुर्यस्निग्धपीयूषभाषिणम् ।\n\nअपि चेत्तत्समा नारी तत्समः पुरुषोऽस्ति चेत् ।।९७ ।।\n\nनरेन्द्रं नरशार्दूलं दृष्ट्वा क्षुब्ध[ब्धं क पाठः ।]मना भवेत् ।\n\nपूर्वे यद् दीयते वस्तु परे तस्माच्चतुर्गुणम् ।।९८ ।।\n\nनानाविधोपहाराणि महादेव्यै निवेदयेत् ।\n\nराजोपचारं दत्त्वान्ते स्तुत्वा नुत्वा विसर्जयेत् ।।९९ ।।\n\nकालत्रयेऽप्यशक्तश्चेच्चतुर्थे सर्वथा प्रिये ।\n\nअनश्नन् पूजयेद्रात्रौ भयनिद्रापराङ्मुखः ।।१०० ।।\n\nप्रातर्होमं प्रकुर्वीत तथा मध्यन्दिनेऽथवा ।\n\nनिद्राकालं प्रवक्ष्यामि साधकानां हिताय च ।।१०१ ।।\n\nदिवानिशोर्महादेवि नव मुहूर्तास्ततः परम् ।\n\nमुहूर्तत्रयमानं तु निद्रा देव्याः समीरिता [ता ख पाठः ।] ।।१०२ ।।\n\nअत्र निद्रापरां देवीं निद्रया समुपासयेत् ।\n\nनिद्राकाले जपेद्यस्तु पूजयेद्वा विमोहितः ।।१०३ ।।\n\nस्वापकालं विना देवि स्व(पे?प्या)दन्यत्र योऽबुधः ।\n\nपृ० २१८) चत्वारि तस्य नश्यन्ति आयुर्विद्या यशो बलम् ।।१०४ ।।\n\nतस्मात् सर्वप्रयत्नेन बोधकाले प्रबोधयेत् ।\n\nदर्शनं चावलोकं च संभाषं चान्यलोकनम् ।।१०५ ।।\n\nस्वयमावेशनं चैव मन्त्राणां पञ्चलक्षणम् ।\n\nविदित्वा प्रजपेन्मन्त्रं सर्वसिद्धिमुपालभेत् ।।१०६ ।।\n\nवेदसंध्यं त्रिसंध्यं वा द्विसंध्यं वाथ सुव्रते ।\n\nयोगात्मा योगविज्ञानी योगमुद्रासमन्वितः ।।१०७ ।।\n\nअब्दमेकं जपेद्यस्तु ब्रह्मचर्यव्रते स्थितः ।\n\nसहस्रं प्रजपेदादावन्तेऽपि च सहस्रकम् ।।१०८ ।।\n\nमध्ययोः [मध्येऽपि ख पाठः ।] प्रजपेद्विद्यां शेषं य(च्छ?त्स)मभागतः ।\n\nलक्षमेकं भवेद् देवि त्रिंशदभ्यन्तरे तथा ।।१०९ ।।\n\nअस्तब्धाकुञ्चितं कार्यं न द्रुतं न विलम्बितम् ।\n\nअक्षराक्षरसंचारिध्वनिमात्रं विभावयेत् ।।११० ।।\n\nमयाप्येतद् व्रतस्थेन जप्यतेऽद्यापि सुन्दरि ।\n\nत्रिसंध्यं जप्यते ब्रह्म तत्पदप्राप्तिसिद्धये ।।१११ ।।\n\nएवं क्रमाद्भवेत् सिद्धो भोगी भोगपरायणः ।\n\nएवं मासमृतुं चैव वत्सरं युगमेव च ।।१२ ।।\n\nगमयेत् परमेशानि यद्वा म(न्न?न्व)न्तरादिकम् ।\n\nएतद्रहस्यं परमं न प्रकाश्यं कदाचन ।\n\nसमयाचारसंकेतं भोगमोक्षफलप्रदम् ।।११३ ।।\n\nइति श्रीगन्धर्वतन्त्रे पार्वतीश्वरसंवादे समयाचारसंकेतवर्णनं द्वाविंशः पटलः ।।२२ ।।\n\nपृ० २१९) त्रयोविंशः पटलः ।\n\nईश्वर उवाच \n\nहोमादिकं तु विफलं कुमारीपूजनं विना ।\n\nकुमारी पूजिता येन त्रैलोक्यं तेन पूजितम् ।।१ ।।\n\nब्रह्मा विष्णुश्च रुद्रश्च ऋषयो वा[व ख पाठः ।]सवस्तथा ।\n\nपितरश्चैव दिक्पाला गन्धर्वाप्सरसोऽसुराः ।।२ ।।\n\nदेवपत्न्यस्तथा नागा मातरः सिद्धचारणाः ।\n\nविश्वेदेवाः सयक्षाश्च राक्षसाश्चैव देवताः ।।३ ।।\n\nस्थावरा जङ्गमाश्चैव सर्वभूतानि जन्तवः ।\n\nसर्वे ते तृप्तिमायान्ति कुमार्यो यत्र पूजिताः ।।४ ।।\n\nबह्वीनामप्यलाभे तु एकैव[कैक ख पाठः ।] वरवर्णिनी ।\n\nप्रमदा यौवनोन्मत्ता सा भवेत् सुन्दरी परा ।।५ ।।\n\nअष्टाब्दावधि पञ्चाब्दात् पूजितव्या विधानतः ।\n\nकुमार्यै यज्जलं दत्तं तज्जलं सागरोपमम् ।।६ ।।\n\nयदन्नं दीयते तस्यै कुलाचलसमं प्रिये ।\n\nकुमारीपूजनं देवि कुमारीमनुना भवेत् ।।७ ।।\n\nयथा वा पूज्यते देवी पूजितव्यास्त[व्यात ख पाठः ।]था तथा ।\n\nहेतुना भोजितव्या[णिज्लोप ऐश ।]स्ताः पायसैर्मधुरान्वितैः ।।८ ।।\n\nपृ० २२०) बालप्रियैश्च नैवेद्यैस्त्रिपुरसुन्दरीधिया ।\n\nस्तुत्या नत्वाथ संतोष्य स्वाभीष्टं प्रार्थयेत्ततः ।।९ ।।\n\nपूजितायाश्च तुष्टाया हस्ताद्भक्तियुतो नरः ।\n\nशिरसा प्रतिगृह्णीयादाशीर्वादयुताक्षतान् ।।१० ।।\n\nयद्यद्वदति संतुष्टा तत्तद्भवति निश्चितम् ।\n\nइति ते कथितं देवि रहस्यं परमाद्भुतम् ।।११ ।।\n\nविना तेन महेशानि न पूजाफलभाग्भवेत् ।\n\nनित्यार्चायां च दीक्षायां पुरश्चर्यादिकेषु च ।।१२ ।।\n\nआदौ पूर्णे च मध्ये च लक्षे पूर्णे विशेषतः ।\n\nकुमार्यः पूजितव्याश्च कुमारीर्नार्चयेद्यदि ।।१३ ।।\n\nतस्य पूजाफलं सर्वं नीयते यक्षराक्षसैः ।\n\nन पूजयति चेत् कन्यास्तदा [तद्वि क पाठः ।] विघ्नैः प्र[परि क पाठः ।]भूयते ।।१४ ।।\n\nपूर्वार्जितफलं नश्येत् का कथा परजन्मनि ।\n\nतस्मात् सर्वप्रयत्नेन यदीच्छेदात्मनो हितम् ।।१५ ।।\n\nपूजितव्या महाभागाः कुमार्यः परमेश्वरि ।\n\nप्रातरुत्थाय पूजायां स्नानकालेऽथवा पुनः ।।१६ ।।\n\nसंस्कृतासंस्कृता [ते क पाठः ।] वापि हीनजात्युद्भवास्तथा ।\n\nनमस्याः साधकेन्द्राणां कुलीनानां परार्चने ।।१७ ।।\n\nब्रह्मण्यर्पितचित्तानां नास्तीह भिन्नता क्वचित् ।\n\nकुलपूजां विना देवि कुलदेवी पराङ्मुखी ।।१८ ।।\n\nपरयोषा यदा भद्रे स्वयं तासां गुरुर्भवेत् ।\n\nपृ० २२१) ब्राह्मणी क्षत्रिया वैश्या शूद्रा च कुलभूषणा ।।१९ ।।\n\nवेश्या नापितकन्या च रजकी [नटकी ख पाठः ।] योगिनी तथा ।\n\nनानावैदग्ध्यकुशलाः कलारूपगुणान्विताः ।।२० ।।\n\nतासां रूपं च भावं च विलोक्यामर्षचेष्टितम् ।\n\nब्राह्मण्याद्यष्टशक्तीनां नामभिः कृतशब्दिताः [सज्ञका ख पाठः ।] ।।२१ ।।\n\nआसनं प्रथमं ताभ्यः स्वागतं च पुनः पुनः ।\n\nअर्घ्यं पाद्यं च पानीयं मधुपर्काचमनीयकम् ।।२२ ।।\n\nस्न[स्ना ख पाठः ।]पयेद् गन्धपुष्पाद्भिः केशसंस्कारमेव च ।\n\nधूपयित्वा तथा केशान् कौशेयं[षेयं क पाठः ।] च निवेदयेत् ।।२३ ।।\n\nततः स्थानान्तरे नीत्वा पीठमास्तीर्य भक्तितः ।\n\nसंवेशयेद्विधानेन पूर्वादिक्रमयोगतः ।।२४ ।।\n\nनानालंकारभूषाद्यैर्भूषयित्वानुलेपनैः ।\n\nगन्धं पुष्पं तथा धूपं दीपं नैवेद्यमेव च ।।२५ ।।\n\nदुग्धं दधि घृतं तक्रं नवनीतं सशर्करम् ।\n\nनारिकेलं कपित्थं च नागरङ्गकमुत्तमम् ।।२६ ।।\n\nपिष्टकं पायसं चैव नानारससमन्वितम् ।\n\nदत्त्वा संपूज्य विधिवत् स्तुतिभिस्तोषयेत्ततः ।।२७ ।।\n\nमातर्देवि [ङ्गेश्वरि क पाठः ।] नमस्तुभ्यं ब्रह्मरूपधरेऽनघे ।\n\nकृपया हर विघ्नं मे मन्त्रसिद्धिं प्रयच्छ मे ।।२८ ।।\n\nमाहेशि वरदे देवि परमानन्दरूपिणि [णी ख पाठः ।] ।\n\nपृ० २२२) कृपया हर विघ्नं मे मन्त्रसिद्धिं प्रयच्छ मे ।।२९ ।।\n\nकौमारि सर्वविद्येशि कुमारक्रीडने परे ।\n\nकृपया हर विघ्नं मे मन्त्रसिद्धिं प्रयच्छ मे ।।३० ।।\n\nवैष्णवि विष्णुरूपासि सर्वविघ्नविनाशिनी [विष्णुरूपधरे देवि विनतासुतवाहिनि ख पाठः ।] ।\n\nकृपया हर विघ्नं मे मन्त्रसिद्धिं प्रयच्छ मे ।।३१ ।।\n\nवाराहि वरदे देवि परमानन्दरूपिणि [दष्टेद्वृतवसुन्धरे ख पाठः ।] ।\n\nकृपया हर विघ्नं मे मन्त्रसिद्धिं प्रयच्छ मे ।।३२ ।।\n\nइन्द्राणि वरदे देवि गजस्कन्धस्थिता ह्यसि [शक्ररूपधरे देवि शक्रादिसुरपूजिते ख पाठः ।] ।\n\nकृपया हर विघ्नं मे मन्त्रसिद्धिं प्रयच्छ मे ।।३३ ।।\n\nचामुण्डे मुण्डमालास्रक्चर्चिते भयनाशिनि [विघ्ननाशिनि ख पाठः ।] ।\n\nकृपया हर विघ्नं मे मन्त्रसिद्धिं प्रयच्छ मे ।।३४ ।।\n\nमहालक्ष्मि महामोह[महोत्साहे ख पाठः ।]क्षोभसंतानहारिणि ।\n\nकृपया हर विघ्नं मे मन्त्रसिद्धिं प्रयच्छ मे ।।३५ ।।\n\nमि[इ क पाठः ।]तिमातृमयि[ये क पाठः ।] देवि मि[स क पाठः ।]तिमातृबहि[स्?ष्]कृते ।\n\nएके बहुतरे देवि विश्वरूपे नमोऽस्तु ते ।।३६ ।।\n\nएतत् स्तोत्रं पठेद्यस्तु कर्मारम्भेषु संयतः ।\n\nविदग्धाश्च [ग्धा वा ख पाठः ।] समालोक्य तस्य विघ्नं न जायते ।।३७ ।।\n\nआचम्य मुखवासेन ताम्बूलं च निवेदयेत् ।\n\nततो दद्यात् पुनर्माल्यं गन्धचन्दनपङ्किलम ।।३८ ।।\n\nपृ० २२३) यदि क्रीडापरास्तास्तु भवन्ति भाग्ययोगतः ।\n\nक्री(डाय?डये)त् क्रीडनैः सर्वाः क्रीडारसपरायणः ।।३९ ।।\n\nतस्मात् सर्वप्रयत्नेन रक्षितव्याः सदा प्रिये ।\n\nयथा तु नमिताः प्राज्ञे भक्तिभावपरायणैः ।।४० ।।\n\nस्वेच्छाऋतुमती या स्याद्गृहीत्वा रक्तमुत्तमम् ।\n\nरोचनाचन्द्रकाश्मीरकस्तूर्यगुरुसंयुतम् ।।४१ ।।\n\nस्वयंभूकुसुमं दिव्यं फलं वा दिव्यमेव च ।\n\nगृहीत्वा पूजयेद् देवीं महात्रिपुरसुन्दरीम् ।।४२ ।।\n\nकुण्डगोलोद्भवं वापि नान्यत्र कुसुमं भवेत् ।\n\nमद्यं मांसं मुद्रा शक्तिः स्वयंभूकुसुमं तथा ।।४३ ।।\n\nएभिरेव महेशानि प्रत्यक्षीक्रियते परा ।\n\nद्रव्यसंशोधनं कृत्वा शक्तिशोधनसंभवैः ।।४४ ।।\n\nसंपूज्य त्रिपुरां देवीमसाध्यमपि साधयेत् ।\n\nअन्या यदि न गच्छन्ति निजकन्यानुजात्मनः [त्मजा क पाठः ।] ।।४५ ।।\n\nअग्रजा मातुलानी तु माता वा तत्सपत्निका ।\n\nवयसा जातितो वापि हीना रक्ष्याः स्वसा यथा ।।४६ ।।\n\nपूज्याः कुलवरैः सर्वैर्निजाहंकारवर्जितैः ।\n\nस्वयमक्षोभितो भूत्वा मूलयोग न चाचरेत् ।।४७ ।।\n\nमूलयोगकृतामायुःसिद्धोऽपि नश्यति ध्रुवम् ।\n\nसर्वाभावे ह्येकतरा पूजनीया प्रयत्नतः ।।४८ ।।\n\nसंस्कृतासंस्कृता वापि बन्धकी वाथ निष्पतिः ।\n\nपृ० २२४) पूर्वांभावे परा ज्ञेया तदंशा योषितो यतः ।।४९ ।।\n\nएका चेत् कुलशास्त्रज्ञा लभ्या [भ्यते क पाठः ।] कुलविशारदैः ।\n\nपूजार्हा सा त(रा?दा)देवि भोगमोक्षप्रसाधिका ।।५० ।।\n\nएका च युवती यत्र पूजिता चावलोकिता ।\n\nतदा देव्यश्च सर्वाश्च पूजितं सर्वदैवतम् ।।५१ ।।\n\nइति ते कथितं देवि न प्रकाश्यं कदाचन ।\n\nइति श्रीगन्धर्वतन्त्रे पार्वतीश्वरसंवादे कुमारीपूजनविधाननिरूपणं त्रयोविंशः पटलः ।।२३ ।।\n\nपृ० २२५) चतुर्विंशः पटलः ।\n\nईश्वर उवाच \n\nएवं यः कुरुते पूजां नित्यं भक्तियुतो बुधः ।\n\nकन्दर्पसदृशः स्त्रीषु गौरीपतिरिवापरः ।।१ ।।\n\nस एव सुकृती लोके स एव कुलभूषणम् [ण ख पाठः ।] ।\n\nधन्या च जननी तस्य धन्यस्तस्य पिता खलु ।।२ ।।\n\nदैवी कला भवेत् तत्र मम तुल्यो महामतिः ।\n\nअणिमाद्यष्टसिद्धीशो जायते नात्र संशयः ।।३ ।।\n\nवह्निरिव रिपोर्हन्ता इन्दुरिव सुखप्रदः ।\n\nपितृदेवसमः शास्ता शुचौ शुचिसमः खलु ।।४ ।।\n\nबृहस्पतिसमो वक्ता धरणीसदृशः क्षमी ।\n\nवक्त्रे सरस्वती तस्य लक्ष्मीस्तस्य सदा गृहे ।।५ ।।\n\nतीर्थानि तस्य देहे वै नच तस्य पुनर्भवः ।\n\nधनेन धननाथः स्यात् तेजसा भास्करोपमः ।।६ ।।\n\nबलेन पवनो ह्येष दानेन वासवोपमः ।\n\nगानेन तुम्बुरुः साक्षान्नित्यं येन समर्चिता ।।७ ।।\n\nएकाहमपि देवेशि महात्रिपुरसुन्दरीम् ।\n\nन पूजयेत्तथा(नस्यात्?तस्मात्) प्रायश्चित्तं समाचरेत् ।।८ ।।\n\nउपोष्यैव चाधिवासं कृत्वा पूजां परेऽहनि ।\n\nपृ० २२६) गुरुं संपूज्य विधिवत् तदा पूजां समापयेत् ।।९ ।।\n\nकुमार्यै भोजनं दत्त्वा विप्रानपि च भोजयेत् ।\n\nअत ऊर्ध्व पुनर्दीक्षां लक्षजापं समाचरेत् ।।१० ।।\n\nमहात्रिपुरसुन्दर्या योगिनीनां तथैव च ।\n\nद्व्यहं वाथ त्र्यहं वापि पूजाशून्यं करोति यः ।।११ ।।\n\nसिद्धिहानिर्भवेत् तस्य योगिनीशापमालभेत् ।\n\nचत्वारि तस्य नश्यन्ति आयुर्विद्या यशो बलम् ।।१२ ।।\n\nतस्य मांसं च शुक्रं च रूपशोणितमेव च ।\n\nअभीष्टानपि कामांश्च हिंसन्ति योगिनीगणाः ।।१३ ।।\n\nबन्धुभिः कलहो घोरः कलत्रैश्च विशेषतः ।\n\nसस्यशून्या भवेदुर्वी विघ्नस्तस्य पदे पदे ।।१४ ।।\n\nसत्यं सत्यं भवेद्रोगी दरिद्रश्चोपजायते ।\n\nइहैव दुःखमाप्नोति त्रिविधं लोमहर्षणम् ।।१५ ।।\n\nपरे स्वर्गात् परिभ्रष्टः क्षितौ क्षितिप[ला?ना]यकः ।\n\nअतुलां भक्तिमासाद्य कैवल्यं लभते ततः ।।१६ ।।\n\nब्रह्मचिन्ताप्रवृत्तो यः सोऽपहाय च दैवतम् ।\n\nविना(ल?न)या प्रवर्तेत ब्रह्मघाती स एव तु ।।१७ ।।\n\nजपध्यानपरो मन्त्री योगक्षेमपरायणः ।\n\nस्वयं यदि भवेन्मूढो गुरुं तत्र नियोजयेत् ।।१८ ।।\n\nज्ञानकर्मपरः शुद्धः सर्वदेवमयः प्रभुः ।\n\nसिद्धयः सकलास्तस्य गुरुर्यस्य हिते रतः ।।१९ ।।\n\nमासतो वर्षतो वापि स्वयं पुण्याहयोगतः ।\n\nपृ० २२७) कुर्याद्वै महतीं पूजां संपन्नाङ्गविभूषिताम् ।।२० ।।\n\nउपहारैर्बहुविधैरलंकृतसुविग्रहाम् ।\n\nनित्यमेवार्चनं देव्या नित्यमेव समाचरेत् ।।२१ ।।\n\nनित्याचारपरो मन्त्री नैमित्तिकवि(धं?धिं) चरेत् ।\n\nनित्यनैमित्तिकपरः साधुः काम्यं विचिन्तयेत् ।।२२ ।।\n\nकाम्यान्नैमित्तिकं नित्यं नित्यं नैमित्तिकात् परम् ।\n\nनित्याचारविलोपी यः काम्यं नैमित्तिकं [कमेव वा ख पाठः ।] च वा ।।२३ ।।\n\nकरोति स च दुर्मेधा नाप्नोति तस्य तत्फलम् ।\n\nनित्याचारमनादृत्य यदन्यत्तु समीहते ।।२४ ।।\n\nनिष्फलं तस्य तत्कर्म वन्ध्यास्त्रीमैथुनं यथा ।\n\nअपि पुष्पफलैर्वापि पूजयेच्चक्रदेवताः ।।२५ ।।\n\nअङ्गहीनं तु पुरुषो न सम्यग्याज्ञिको भवेत् ।\n\nअङ्गहीना तथा पूजा न सम्यक्फलदायिनी ।।२६ ।।\n\nध्यानं पूजा जपो होम इति हस्तचतुष्टयम् ।\n\nशरीरं न्यासजालं तु आत्मा तज्ज्ञानमेव च ।।२७ ।।\n\nभक्तिः शिरोऽत्र हृच्छ्रद्धा कौशलं नेत्रमीरितम् ।\n\nएवं यज्ञशरीरं तु मत्वा साधकसत्तमः ।।२८ ।।\n\nयज्ञं समापयेन्नित्यं साङ्ममेव [साङ्गेनैव ख पाठः ।] खलु प्रिये ।\n\nअङ्गहीने महान् दोषस्ततोऽङ्गं नावधीरयेत् ।।२९ ।।\n\nसर्वाङ्गपूर्णपुरुषो यज्ञाख्यः [पूर्णयज्ञः क पाठः ।] सर्वसिद्धिदः ।\n\nतत्तदीहापरा शक्तिः सिद्धिः संयोगतस्तयोः ।।३० ।।\n\nपृ० २२८) श्रीमत्त्रिपुरसुन्दर्याः पूर्णे यज्ञशरीरके ।\n\nअङ्गबाधे यथा दोषो नान्यस्य हि तथा भवेत् ।।३१ ।।\n\nस्वविभवा(न्न?नु)रूपा वै पूजा कार्या विभूतये ।\n\nव्यतिक्रमात् तु हीनः स्याद् ब्रह्महत्यामवाप्नुयात् ।।३२ ।।\n\nनाधिकं नैव च न्यूनमुभयं पापदायकम् ।\n\nचतुर्दश्यामथाष्टम्यां पूर्णायां मासमध्यतः ।।३३ ।।\n\nमहाभूतदिने वापि यजेद् विभवविस्तरम् ।\n\nकृष्णयाथ चतुर्दश्या युक्तं कुजदिनं यदा ।।३४ ।।\n\nमहाभूतदिनं तत्तु सर्वभूतवशंकरम् ।\n\nयदि पुष्यो [ष्या ख पाठः ।] भवेत् तत्र तदानन्तफलप्रदम् ।।३५ ।।\n\nमन्त्रं यदि श्मशाने तु शवोपरि यथाविधि ।\n\nअथवा प्रजपेद् देवीं मातृकां नीलरूपिणीम् ।।३६ ।।\n\nकृत्वा जप्त्वा तदा कुर्याद् भूतप्रेतपिशाचकान् ।\n\nतान् वशीकृत्य तल्लोके तथेह तैः सहा(स?ग)तः ।।३७ ।।\n\nवशीकृत्य श्रिया युक्तो मोदते पुत्रपौत्रकैः ।\n\nयथा तथा गृहे बाह्ये कृत्वा जप्त्वा नरो बुधः ।।३८ ।।\n\nराक्षसान् किंनरान् कृत्वा तल्लोके च तथेह च ।\n\nतैश्च प्रमुदितो भोगी भोगान् भुङ्क्ते यथेच्छया ।।३९ ।।\n\nनिजगृहे सदा यस्तु पवित्रे सुमनोहरे ।\n\nकृत्वा जप्त्वा नरः प्राज्ञो यक्षान् सर्वान् वशं नयेत् ।।४० ।।\n\nभुक्त्वा च मुदितो लोके धनी धनविशारदः ।\n\nपृ० २२९) धनप्राणो धनात्मा च सुखं तदनुचिन्तनात् ।।४१ ।।\n\nअनुभूय तदानन्दं तदिहापि विराजिते ।\n\nनदीनदसमीपे तु पितृपीठेऽथवा प्रिये ।।४२ ।।\n\nकृत्वा जप्त्वा च तल्लोके तथेह तैः प्रमोदितः ।\n\nकामात्मा कामरूपी च कामी काममनोहरः ।।४३ ।।\n\nकामयित्वाखिलान् कामान् कामराज इवापरः ।\n\nराजते सततं राजा राजभिश्चैव वाजिभिः ।।४४ ।।\n\nपुण्यक्षेत्रे महापीठे पुण्यवृक्षसमीपके ।\n\nकृत्वा जप्त्वा नरो मानी मान्योऽयं यमलोकराट् ।।४५ ।।\n\nसर्वदा[युञ्जते?यं जयी]लोके राजते सिद्धि[द्ध ख पाठः ।]भूमिषु ।\n\nमानुषत्वं विना सिद्धिः पुनः परमदुर्ल[भं?भा] ।।४६ ।।\n\nयस्मात् तत् सर्वलोकानां भोगप्रत्यक्षदायकम् ।\n\nप्रफुल्लकुसुमाकीर्णे उद्यानेऽतिमनोहरे ।।४७ ।।\n\nप्रफुल्लकुन्दसंमोदप्रपूरितदिगन्तरे ।\n\nवृक्षमूलेऽथवा जप्त्वा कृत्वा हस्तं स्वमस्तके ।।४८ ।।\n\nगन्धर्वरूपवान् भूत्वा गीतनृत्यविशारदः ।\n\nगन्धर्वान् किंनरान् कृत्वा तल्लोके च तथेह तैः ।।४९ ।।\n\nआनन्दं परमं लब्ध्वा गीतनृत्यादिगोचरम् ।\n\nतदानन्दमये रम्ये मोदते तत्प्रसादतः ।।५० ।।\n\nनागलोकसंधिभूमौ वने गिरिगुहासु च ।\n\nकृत्वा जप्त्वा सदा देवीं नागान् सर्वान् वशं नयेत् ।।५१ ।।\n\nपृ० २३०) तैः सह [तै स प्रमु ख पाठः ।] मुदितः प्राज्ञस्तल्लोके च तथेह च ।\n\nभुङ्क्ते बहुविधान् भोगान् नागलोकप्रतिष्ठितान् ।।५२ ।।\n\nपरकीये यदा यत्र पश्यन्नच्छविलोकिते(?) ।\n\nकृत्वा जप्त्वा नरो धर्मादाक्षरं लोकमाप्नुयात् ।।५३ ।।\n\nतानेव वशगान् कृत्वा तल्लोके च तथेह च ।\n\nमोदते सततं वीरः सुरासुरविचेष्टितैः ।।५४ ।।\n\nयत्र कुत्र महापीठे सौरे सूर्यविलोकने ।\n\nकृत्वा जप्त्वा महातेजा भवरोगतमोपहः ।।५५ ।।\n\nउदेति सविता सूर्यः सूर्यलोके तथेह च ।\n\nवने सर्वान् वशे कृत्वा वशी वशं नयेज्जगत् ।।५६ ।।\n\nपुण्यनद्या [पुण्यानदी ख पाठः ।] जलान्ते यस्तदन्त[न्ते वा ख पाठः ।]र्वा निरन्तरम् ।\n\nसदा पुण्यज(न?ल)स्नायी तत्पायी तद्विहारवान् ।।५७ ।।\n\nकृत्वा जप्त्वा नरः प्राज्ञो ब्रह्मर्षिलोकसंज्ञके ।\n\nब्रह्मर्षिभिर्मुदा तत्र तथेह त[ते प्र ख पाठः ।]त्प्रसादतः ।।५८ ।।\n\nभोगान् भुङ्क्ते स [भक्ते सविप्र भोगान् ख पाठः ।] विप्रर्षिब्रह्म[ब्राह्मया ख पाठः ।]घोषपुरःसरान् ।\n\nमहत्या च(प्रि?श्रि)या युक्तो ब्राह्म्या चैवातिशुद्धया ।।५९ ।।\n\nराजते सततं राजा (रा?वा)जिराजविहारवान् ।\n\nदेवतायतने [ध?पु]ण्ये नित्यपूजागृहे तथा ।।६० ।।\n\nदेवताः प्रतिगृह्णन्ति देवतायतने कृ(ताः?ताम्) ।\n\nउद्याने स्वस(मां?मी)पस्थे गृहे चातिमनोहरे ।।६१ ।।\n\nपृ० २३१) नित्यमावाहयेत् तत्र मधुपर्कादिभिर्यजेत् ।\n\nदेवांस्तत्र विजानीयात् तेषां सांनिध्ययोगतः ।।६२ ।।\n\nदेवताभवनैस्तुल्ये शोभिते देवशोभया ।\n\nनिर्जने चातिशुद्धे च गन्धधूपोत्करे शुभे ।।६३ ।।\n\nदीपदर्पणघण्टादिकुसुमोत्करभूषिते ।\n\nदेवपीठे महापुण्ये मह(दु?त्यु)च्चगृहे तथा ।।६४ ।।\n\nकृत्वा जप्त्वा नरो देवि कारयेद्वशगान् सदा ।\n\nभावनावशसंपन्नो नरो दि(व्यो?वि)तथेह च ।।६५ ।।\n\nदीव्यते देववद् देवो देवभोग[गी क पाठः ।]विहारवान् ।\n\nदिव्यदर्शी दिव्यरूपी दिव्यभोगविहारवान् ।।६६ ।।\n\nदेवैः संमानितो मानी देववद्विहरेत् क्षितौ ।\n\nविमानगामिभिर्यानैर्गजवाजिपुरःसरैः ।।६७ ।।\n\nशिवालये शिवक्षेत्रे शिवलिङ्गसमीपके ।\n\nकृत्वा जप्त्वा शिवामोदी शिवलोके तथेह च ।।६८ ।।\n\nमोदते सततं योगी युक्तः शिवदकिंकरैः ।\n\nविष्णुक्षेत्रे महापुण्ये विष्णुगेहे तदन्तिके ।।६९ ।।\n\nवैष्णवं भावमाश्रित्य कृत्वा जप्त्वाथ साधकः ।\n\nवैष्णवान् वशगान् कृत्वा विष्णुलोके तथेह च ।।७० ।।\n\nमोदते सततं शुद्धं स्वयं विष्णुरिवापरः ।\n\nविष्णुपीठे परा सिद्धिः सद्यो देवत्वदायिनी ।।७१ ।।\n\nइति श्रीगन्धर्वतन्त्रे पार्वतीश्वरसंवादे कुमारीपूजामहिम-प्रयोगादिमाहात्म्यनिरूपणं चतुर्विंशः पटलः ।।२४ ।।\n\nपृ० २३२) पञ्चविंशः पटलः ।\n\nईश्वर उवाच \n\nपुण्यक्षेत्राणि वक्ष्यन्ते शृणु प्राधान्यतो मम ।\n\nपुण्यक्षेत्रं नदीतीरं गुहापर्वतमस्तकम् ।।१ ।।\n\nतीर्थप्रदेशाः सिन्धूनां संगमः पावनं वनम् ।\n\nउद्यानानि विविक्तानि बिल्वमूलं तटं गिरेः ।।२ ।।\n\nतुलसीकाननं गोष्ठं वृषशून्यं शिवालयम् ।\n\nअश्वत्थामलकीमूलं गोशाला जलमध्यतः ।।३ ।।\n\nदेवतायतनं कूलं समुद्रस्य निजं गृहम् ।\n\nगुरूणां संनिधानं च चित्तैकाग्रस्थलं तथा ।।४ ।।\n\nसर्वेषामुत्तमं प्रोक्तं निर्जनं पशुवर्जितम् ।\n\nयत्र तत्र नरः पूजां निर्जने कुरुते तु यः ।।५ ।।\n\nतस्यै दत्ते शुभं देवि पत्रं पुष्पं फलं जलम् ।\n\nश्रद्धाभ(क्ता?क्त्यो)श्च बाहुल्यात् पूजाद्रव्यस्य विस्तरात् ।।६ ।।\n\nदेव्याः संनिधिरत्र स्यान्निर्जने पूजनात् तथा ।\n\nवाराणस्यां सदा पूजा संपूर्णफलदायिनी ।।७ ।।\n\nततस्तु द्विगुणा प्रोक्ता पुरुषोत्तमसंनिधौ ।\n\nततोऽपि द्विगुणा प्रोक्ता द्वारवत्यां विशेषतः ।।८ ।।\n\nसर्वक्षेत्रेषु पीठेषु पूजा द्वारवतीसमा ।\n\nविन्ध्ये शतगुणा प्रोक्ता गङ्गायामपि तत्समा ।।९ ।।\n\nपृ० २३३) आर्यावर्ते मध्यदेशे ब्रह्मावर्ते [ह्मदेशे क पाठः ।] तथैव च ।\n\nविन्ध्यवत् फलदा पूजा प्रयागे पुष्करे तथा ।।१० ।।\n\nततश्चतुर्गुणा प्रोक्ता करतोयानदीजले ।\n\nतस्माच्चतुर्गुणफला नन्दिकुण्डे च पार्वति ।।११ ।।\n\nततश्चतुर्गुणा प्रोक्ता जल्पी[ल्पे ख पाठः ।]शेश्वरसंनिधौ ।\n\nतत्र सिद्धेश्वरीयोनौ ततोऽपि द्विगुणा मता ।।१२ ।।\n\nततश्चतुर्गुणा प्रोक्ता लौहित्यनदपाथसि ।\n\nतत्समा कामरूपे च सर्वत्रैव जले स्थले ।।१३ ।।\n\nसर्वश्रेष्ठो यथा विष्णुर्लक्ष्मीः सर्वोत्तमा यथा ।\n\nदेवीपूजा तथा शस्ता कामरूपे सुरालये ।।१४ ।।\n\nदेवीक्षेत्रं कामरूपं विद्यतेऽन्यन्न तत्समम् ।\n\nअन्यत्र विरला देवी कामरूपे गृहे गृहे ।।१५ ।।\n\nततः शतगुणा प्रोक्ता नीलकूटस्य मस्तके ।\n\nततोऽपि द्विगुणा प्रोक्ता हारके शिवलिङ्गके ।।१६ ।।\n\nततोऽपि द्विगुणा प्रोक्ता दाक्षायण्याः स्वयोनिषु ।\n\nततः शतगुणा प्रोक्ता [र्ण प्रेक्त ख पाठः ।] कामाख्यायोनिमण्डले ।\n\nकामाख्यायां महादेवीपूजां यः कृतवान् सकृत् ।।१७ ।।\n\nस चेह लभते कामान् परत्र शिवरूपता(म्) ।\n\nन तस्य सदृशोऽन्योऽस्ति रिपुस्तस्य न विद्यते ।।१८ ।।\n\nवाञ्छितं समवाप्नोति चिरायुरभिजायते ।\n\nवायोरिव गतिस्तस्य भवेदन्यैरबाधिता ।।१९ ।।\n\nपृ० २३४) संग्रामे शास्त्रवादे च दुर्जयः स हि जायते ।\n\nमूलमूर्तिर्महादेव्या योनिरूपा निगद्यते ।।२० ।।\n\nतत्र संपूज्य तां देवीं पुनर्जन्म न विद्यते ।\n\nपुण्यक्षेत्रमिति प्रोक्तं न प्रकाश्यं कदाचन ।।२१ ।।\n\nदेव्युवाच \n\nसंग्रामे सूतके चैव रोगभीतौ तथापदि ।\n\nतदा किं स्यान्महादेव तदिह कथयस्व मे ।।२२ ।।\n\nईश्वर उवाच \n\nअशौचं साधकेन्द्राणां नास्ति रोगभयं तथा ।\n\nशुचीनां धर्मचर्याणामापदामुद्भवः कुतः ।।२३ ।।\n\nयदि विघ्नो भवेद् देवि पूर्वकर्मनिबन्धनात् ।\n\nतदैवं परमेशानि विधिं कुर्याद्विचक्षणः ।।२४ ।।\n\nगन्धं पुष्पं च धूपं च दीपं नैवेद्यमेव च ।\n\nएतैर्हीना तु या पूजा न सा कल्याणदायिनी ।।२५ ।।\n\nपुष्पाञ्जलिं विधायाथ पूजयेच्चक्रदेवताः ।\n\nअष्टकोणं त्रिकोणं वा बैन्दवं परिपूजयेत् ।।२६ ।।\n\nएवं कृत्वा जपेद्विद्यां समर्प्य च विसर्जयेत् ।\n\nकुमार्यै भोजनं दत्त्वा संपूर्णफलभाग् भवेत् ।।२७ ।।\n\nअथवाद्वैतभावेन आत्मानं तन्मयं स्मरेत् ।\n\nअद्वैतभावसंपन्नस्त्रिपुरीकृतविग्रहः [हे ख पाठः ।] ।।२८ ।।\n\nआत्मन्येव यजेद् देवीमुपचारैर्यथाविधि ।\n\nपृ० २३५) निजदेहाख्ययन्त्रं तु सर्वयन्त्रात् परं शिवम् ।।२९ ।।\n\nआनन्दहृदयं कृत्वा स(दोन्ना?दा न्या)सेन मानवः ।\n\nगुरून् नुत्वा विधानेन जपेद्विद्यामनन्यधीः ।।३० ।।\n\nसुगन्धिपुष्पमालाभिः स्वर्णालंकारभूषणैः ।\n\nस्निग्धं सुमधुरं यन्त्रं कामरूपं मनोहरम् ।।३१ ।।\n\nकृत्वा सुमङ्गलं देहे मृदुभाषणसस्मितम् ।\n\nअहिंसावृत्तिमाश्रित्य सर्वप्राणिहिते रतः ।।३२ ।।\n\nनिजभावे सदा तिष्ठेद् देववद्विहरेत् क्षितौ ।\n\nदुःखेष्वनुद्विग्नमनाः सुखेषु विगतस्पृहः ।।३३ ।।\n\nवीतरागभयक्रोधो मनोऽहंकारवर्जितः ।\n\nयोषिदन्ते पुरश्चर्या कार्या रात्रौ नचान्यथा ।।३४ ।।\n\nमनस्तुष्टौ समुत्पा(न्ने?ते) सिंहव्याघ्रसमाकुले ।\n\nपरसैन्यागमे वापि कुर्यान्मानसपूजनम् ।।३५ ।।\n\nकारागारनिबन्धे वा पूजाद्रव्यविहीनकः ।\n\nइदं रहस्यं परममिदं स्वस्त्ययनं महत् ।।३६ ।।\n\nमन्त्रवेदमयं शुद्धं पूजाक्रममनुत्तमम् ।\n\nगोपयेद् यत्नतो दिव्यं सर्वसिद्धिप्रदायकम् ।।३७ ।।\n\nज्ञानदं कामदं श्रेष्ठं सद्यः प्रत्ययकारकम् ।\n\nयस्मै कस्मै न दातव्यं नास्तिकाय कदाचन ।।३८ ।।\n\nएतज्ज्ञानात् परं ज्ञानी सद्यो भवति तत्क्षणात् ।\n\nदेव्युवाच \n\nकथं तन्मानुषे लोके लोकानां दर्शनं भवेत् ।।३९ ।।\n\nपृ० २३६) तत्कथय महादेव लोकदेशविभेदतः ।\n\nईश्वर उवाच \n\nमानुषे[ष ख पाठः ।] भारतं श्रेष्ठं तत्र च पुण्यदेशकम् ।।४० ।।\n\nलोकाः पुण्यपराः श्रेष्ठास्तेषां ज्ञानी विशिष्यते ।\n\nज्ञानपुण्यविहीनास्तु पिशाचा भोगतत्पराः ।।४१ ।।\n\nपशुप्रायजना म्लेच्छाः प्रेतलोकनिवासिनः ।\n\nतदस्तीति प्रमाणेन जानाति [नन्ति ख पाठः ।] न समीहते ।।४२ ।।\n\nभुङ्क्ते बहुविधान् भोगान् भूतलोकप्रमाणकः ।\n\nभक्ष्याभक्ष्यं न जानान्ति कार्याकार्यमथापि वा ।।४३ ।।\n\nवर्तन्तेऽविधिना यज्ञे भोगैर्मधुपुरस्कृतैः ।\n\nते पुनरिह देवेशि निशाचरप्रमाणकाः ।।४४ ।।\n\nजीवनं धनमेवात्र धनचिन्तारापयणः(परायणः?) [णा ख पाठः ।] ।\n\nधनसंचयकारी च दानभोगबहिष्कृतः ।।४५ ।।\n\nशिश्नोदरसु[मु क पाठः ।]खे यस्तु केवलं वर्तते जनः ।\n\nयक्षलोकप्रमाणी च यक्षलोके महीयते ।।४६ ।।\n\nसदाचारमये देशे सदाचारविहारवान् ।\n\nअरोगो रूपवान् भोगी पितृलोके महीयते ।।४७ ।।\n\nमध्यदेशे महापुण्ये देवनदीसमन्विते ।\n\nपूज्यपूजकभावेन यज्ञायज्ञविशारदः ।।४८ ।।\n\nशुद्धान्तःकरणो विज्ञो मानुष[षो ख पाठः ।]लोकसूचकः ।\n\nपृ० २३७) भोगमोक्षप्रदे शुद्धे कृष्णमृगविचेष्टिते ।।४९ ।।\n\nकर्तव्यमिति सर्वाणि श्रुतिस्मृतिमयानि च ।\n\nकुरुते सततं भोगी दानभोगपरायणः ।।५० ।।\n\nदेववद् विहरेल्लोके देवलोकप्रमाणकः ।\n\nअथ त्रिगुणरूपिण्याः पीठे त्रैगुण्यहारिणी [निस्त्रैगुण्यदायके क पाठः ।] ।।५१ ।।\n\nमहादेव्या महापुण्ये गुह्ये वा प्रकटेऽपि च ।\n\nनिरानन्दैरथा[थवा क पाठः ।]नन्दैर्दक्षिणोत्तररूपकैः ।।५२ ।।\n\nअतदात्मा तदात्मा च योगी वा भोगसंयुतः ।\n\nनिस्त्रैगुण्यो भवेद् देवि महादेवीप्रसादतः ।।५३ ।।\n\nइति श्रीगन्धर्वतन्त्रे पार्वतीश्वरसंवादे पुण्यपीठ-आपत्कालपूजादिविधिनिरूपणं पञ्चविंशः पटलः ।।२५ ।।\n\nपृ० २३८) षड्विंशः पटलः ।\n\nदेव्युवाच \n\nकीदृशो वा भवेच्छिष्यः कीदृशो वा भवेद्गुरुः ।\n\nकीदृशी वा भवेद् दीक्षा कथं कुर्याद्वद प्रभो ।।१ ।।\n\nईश्वर उवाच \n\nअथ दीक्षां प्रवक्ष्यामि मन्त्रिणां हितकाम्यया ।\n\nविनानया न चैव स्यात् सर्वमन्त्रफलं यतः ।।२ ।।\n\nज्ञानं दिव्यं यतो दद्यात् कुर्यात् पापक्षयं यतः ।\n\nअतो दीक्षेति सा प्रोक्ता गुरुशिष्यौ वदामि ते ।।३ ।।\n\nआदौ विद्यावतारोऽयं दक्षिणामूर्तिरव्ययः ।\n\nगुरुर्भूत्वैव भगवान् महाविद्यां ददाति वै ।।४ ।।\n\nदिव्यो गुरुरृषिः सोऽथ दिव्यां विद्यां प्रकाश्य च ।\n\nदिव्यौघान् अकरोच्छिष्यान् वक्ष्येऽथ शृणु पार्वति ।\n\nप्रकाशोऽथ विमर्षो(र्शो)ऽन्यस्त्वानन्दोऽपर इत्यपि ।।५ ।।\n\nनामभेदादहं लोकेऽकल्पयं दिव्यरूपतः ।\n\nत्रयस्तेभ्यः समुत्पन्नाः सिद्धाश्च त्रय एव ते ।।६ ।।\n\nज्ञानं सत्यं पूर्ण इति श्रीमुखास्ते समीरिताः ।\n\nदिव्या मदन्तिके नित्यं सिद्धा भूमाविहापि च ।।७ ।।\n\nनिवसन्ति ततस्तेभ्यः समभूवंस्त्रयस्तथा ।\n\nस्वभावः प्रतिभस्तद्व[स्व क पाठः ।]त् सुभगश्चेति नामतः ।।८ ।।\n\nपृ० २३९) ते भूमावेव सततं निवसन्ति मदात्मकाः ।\n\nप्रसन्नवदनाः सर्वे वराभयकरान्विताः ।।९ ।।\n\nद्विनेत्रा द्विभुजा एते ललिताकारसंयुताः ।\n\nमायालक्ष्म्यादिकास्तद्वदाख्या आनन्दनाथगाः ।।१० ।।\n\nनवानां नवनामानि नवार्णानि पृथक् पृथक् ।\n\nतानि सप्ताक्षरीयोगात् प्रत्येकं षोडशाक्षरम् ।।११ ।।\n\nनित्याषोडशरूपाणि तानि ज्ञेयान्यनुक्रमात् ।\n\nविमला जयिनी मध्ये पूज्या एवं वरानने ।।१२ ।।\n\nनाम पर्यायतः प्राप्तं कालावाप्तमिति द्वयम् ।\n\nप्रसिद्धं बाह्यतोऽन्यच्च त्रीणि नामानि साधके ।।१३ ।।\n\nमनुष्यरूपसंप्राप्तः सर्वतन्त्रार्थतत्त्ववित् ।\n\nमन्त्रतन्त्रावता(वोथ?राय)विचराम्यहमेव सः ।।१४ ।।\n\nगुरुः शाक्तो भवेद् ऋद्ध्यै तदन्यो विपरीतदः ।\n\nगुरुः सर्वगुणोपेतो दोषैरस्पृष्टमानसः ।।१५ ।।\n\nअरोगी नातिवृद्धश्च(स?सु)वचा मि(स्व?ष्ट)भाषणः ।\n\nसुन्दरः सुमुखः स्वच्छस्त्वलोभी[सुलभो ख पाठः ।] बहुमन्त्रवित् ।।१६ ।।\n\nअसंशयः संशयच्छिन्निग्रहानुग्रहे प्रभुः ।\n\nनिर्द्वन्दो निरहंकारः सत्यवादी दृढव्रतः ।।१७ ।।\n\nआश्रम्याश्रमधर्मज्ञो मात्सर्यरहितः शुचिः ।\n\nअबहुमन्त्रदो वाग्मी जपपूजापरायणः ।।१८ ।।\n\nसर्वतन्त्रार्थवेत्ता च दयावान् नच हिंसकः ।\n\nपृ० २४०) यदृच्छालाभसंतुष्टः शान्तो नियमवानृजुः ।।१९ ।।\n\nस्मेरपूर्वाभिभाषित्वं स्वच्छताऽजि(क्ष?ह्म)वृत्तिता ।\n\nसंतोषित्वमगर्वित्वमलोभित्वमनिन्दिता ।।२० ।।\n\nअपक्षत्व[नैरपेक्ष्य क पाठः ।]मवित्तेच्छा गुरुत्वं हितवादिता ।\n\nएवंविधो गुरुर्ज्ञेयस्त्वितरः शिष्यदुःखदः ।।२१ ।।\n\nयथायोग्यगुणैः पूर्वैर्युक्तश्चातिप्रियंवदः ।\n\nविशुद्धदेहवदनः शुद्धाम्बरधरः शुचिः ।।२२ ।।\n\nविमुखः परनिन्दासु देवतादर्शनेषु च ।\n\nपरान्नवनिताभूमिपीडासु विगतस्पृहः ।।२३ ।।\n\nदयान्वितः सर्वजने प्रेक्षाकारी जितेन्द्रियः ।\n\nआस्तिको गुरुभक्तश्च शुद्धि(वा?मा)न् सुस्थिराशयः ।।२४ ।।\n\nअलुब्धः स्थिरमैत्रश्च गुरुवाक्यप्रमाणकः ।\n\nसर्वदा दृढभक्तिश्च गुरौ मन्त्रे सदैवते ।।२५ ।।\n\nएवंविधो भवेच्छिष्यस्त्वितरो दुःखकृद्गुरोः ।\n\nदीक्षाकालं विनिश्चित्य मुहूर्ते दोषवर्जिते ।।२६ ।।\n\nगुरुं समाश्रयेच्छिष्यः प्रसादाय समाहितः ।\n\nप्रसीद नाथ देवेति तथेति च कृतादरः ।।२७ ।।\n\nप्रणम्योपविशेत् पार्श्वे तथा गच्छेदनुज्ञया ।\n\nमुखावलोकी सेवेत कुर्यादादिष्टमादरात् ।।२८ ।।\n\nअसत्यं न वदेदग्रे न बहु प्रलपेदपि ।\n\nकामं क्रोधं तथा लोभं मानं प्रहसनं स्तुतिम् ।।२९ ।।\n\nपृ० २४१) चापलानि च जि(क्षा?ह्मा)नि कार्याणि परिदेवनम् ।\n\nऋणदानं तथादानं वस्तूनां क्रयविक्रयम् ।।३० ।।\n\nन कुर्याद् गुरुणा सार्धं शिष्योऽपि च कदाचन ।\n\nयतो गुरुः शिवः साक्षात्तं स्तुवन् प्रणमन्(त्य?भ)जेत् ।।३१ ।।\n\nयथा देवे तथा मन्त्रे यथा मन्त्रे तथा गुरौ ।\n\nयथा गुरौ तथा चात्मन्येवं भक्तिक्रमः प्रिये ।।३२ ।।\n\nअवमन्य गुरोर्वाक्यं स्वबुद्ध्या कुरुते तु यः ।\n\nन कदाचिद्भवेत् सिद्धिर्मन्त्रैर्देवप्रपूजनैः ।।३३ ।।\n\nमन्त्रेण तस्य नियतं पूजां कुर्याद्यथोदितम् ।\n\nआसनं शयनं वस्त्रं भूषणं पादुकां तथा ।।३४ ।।\n\nछाया कलत्रमन्यच्च यद् गुरोस्तत् प्रपूजयेत् ।\n\nगु[रु?रोः]शययासनं पीठमुपानच्छत्रपादुकाम् ।।३५ ।।\n\nस्नानोदकं तथा छायां लङ्घयेन्न कदाचन ।\n\nगुरुं दृष्ट्वा भवेद् हृष्टः परमानन्दनिर्भरः ।।३६ ।।\n\nभीतभीतः पदाम्भोजं पश्येच्चकितलोचनः ।\n\n(उओ?उ)पदीकृत्य सर्वस्वं तदादिष्टं मुदान्वितः ।।३७ ।।\n\nकुर्यात् सर्वप्रयत्नेन यथा तुष्टो भवेत् तु सः ।\n\nसकृत् प्रणम्य दण्डवदिष्टदेवधिया गुरुम् ।।३८ ।।\n\nपुलकाञ्चितसर्वाङ्गः पूजाकोटिफलं लभेत् ।\n\nयद्यत् प्रियतमं वस्तु भक्त्या तस्मै निवेदयेत् ।।३९ ।।\n\nअदत्त्वा गुरवे वस्तु यत्किंचिदिह भूतले ।\n\nआत्मसात् कुरुते यस्तु स भवेद्योगिनीप(तिः?शुः) ।।४० ।।\n\nपृ० २४२) यदे[दै क पाठः ।]व लभ्यते वस्तु भिक्षया वान्यचेष्टया ।\n\nतन्निवेद्य तदादिष्टं स्वयं भुञ्जीत सादरम् ।।४१ ।।\n\nइदमेव हि सच्छिष्यैः कर्तव्यं गुरुनिष्कृतिः ।\n\nयेन विशुद्धभावेन सर्वथात्मार्पणं गुरौ ।।४२ ।।\n\nगुरुता शिष्यता चैव तयोर्वत्सरकालतः ।\n\nदापयेत् स्वकृतं दोषं पत्नी पापं स्वभर्तरि ।।४३ ।।\n\nतथा शिष्यार्जितं पापं गुरुमाप्नोति निश्चितम् ।\n\nसद्गुरुः स्वाश्रमे शिष्यं वर्षमेकं परीक्ष्य वै ।।४४ ।।\n\nदीक्षाकालं ततः प्राज्ञो भावयेत् सुसमाहितः ।\n\nशरत्काले च वैशाखे दीक्षा श्रेष्ठफलप्रदा ।।४५ ।।\n\nफाल्गुने मार्गशीर्षे च ज्यैष्ठे दीक्षा च मध्यमा ।\n\nआषाढो माघमासश्च कनिष्ठौ सद्भिरादृतौ ।।४६ ।।\n\nनिन्दितः श्रावणश्चैत्रः पौषो भाद्रपदस्तथा ।\n\nनिन्दितेष्वपि मासेषु दीक्षोक्ता ग्रहणे शुभा ।।४७ ।।\n\nविषुवायनयोर्द्वन्द्वे आषाढे मदनोत्सवे ।\n\nग्रहणेऽर्कस्य चेन्द्रोर्वा दिनं तत्फलदं भवेत् ।।४८ ।।\n\nमन्त्रारम्भं सुधीः कुर्याच्छुक्लपक्षे शुभेऽहनि ।\n\nरवौ गुरौ सिते सोमे कर्तव्यं बुधवासरे ।।४९ ।।\n\nपूर्णिमा पञ्चमी चैव द्वितीया सप्तमी तथा ।\n\nत्रयोदशी च दशमी प्रशस्ता सर्वकामदा ।।५० ।।\n\nपञ्चाङ्गशुद्धदिवसे स्वोदये राशितारयोः ।\n\nपृ० २४३) गुरुशुक्रोदये शुद्धे लग्ने द्वादशशोभिते ।।५१ ।।\n\nचन्द्रतारानुकूले च स्थिरे दीक्षा शुभा प्रिये ।\n\nत्रिविधा सा भवेद् दीक्षा मान्त्री शाक्ती च शांभवी ।।५२ ।।\n\nमन्त्रार्चनासनस्थानध्यानयोगादिभिः कृता ।\n\nमान्त्री दीक्षा च सा प्रोक्ता यथाशास्त्रोक्तरूपिणी ।।५३ ।।\n\nसिद्धैः स्वशक्तिमालोक्य तया केवलया शिशोः ।\n\nनिरुपायकृता दीक्षा शा[क्तेयो?क्तीयं]परिकीर्तिता ।।५४ ।।\n\nअभिसंधिं विनाचार्यशिष्ययोरुभयोरपि ।\n\nदेशिकानुग्रहेणैव शिवताव्यक्तिकारिणी ।।५५ ।।\n\nशिष्टा [शेषं क पाठः ।] तु शांभवी दीक्षा शिवावेशनकारिणी ।\n\nअज्ञानाद् विश्वविज्ञानं त्राणं संसारबन्धनात् ।।५६ ।।\n\nयतः करोति संसिद्ध्यै मन्त्र इत्युच्यते तदा ।\n\nभूमे परिग्रहं कुर्याद्यथोक्तं ते मया पुरा ।।५७ ।।\n\nशल्यादिशोधनं कुर्यात् याज्ञे [याज्ञी क पाठः ।] विधिविधानतः ।\n\nविप्राशि[रा?षा] वेदघोषैर्मङ्गलाचारपूर्वकम् ।।५८ ।।\n\nवास्तोर्बलिं प्रकुर्वीत मण्डलं रचयेत् तथा ।\n\nसर्वमङ्गलसंपत्त्यै विदध्यादङ्कुरार्पणम् ।।५९ ।।\n\nगुरुः कालं विनिश्चित्य प्रागेव सप्त वासरान् ।\n\nशिष्यानुकूलमन्त्रेण पूजयेत् परदेवताम् ।।६० ।।\n\nप्रणवाद्यैर्नमोऽन्तैश्च रात्रौ रात्रीशनामभिः ।\n\nप्रो(क्त?क्तान्)बलींस्तु तेषां वै वितरेद्विधिना गुरुः ।।६१ ।।\n\nपृ० २४४) पूजां रात्रौ प्रकुर्वीत दीक्पालानपि पूजयेत् ।\n\nतत्तद् ध्वजमधिष्ठाय तत्तद्वर्णविराजितम् ।।६२ ।।\n\nपायसान्नैर्बलिं तेभ्यो दत्त्वा तान् प्रार्थयेद् गुरुः ।\n\nधारायुक्तं वारिपात्रं तत्तन्मन्त्रानुमन्त्रितम् ।।६३ ।।\n\nशिरस्याधाय देवेशि प्रदक्षिणमनुव्रजेत् ।\n\nयज्ञं संरक्षयेद् दिव्यमादौ गुरुरनन्यधीः ।।६४ ।।\n\nशक्रादिसहिता देवाः पूजितास्तर्पितास्तथा ।\n\nम(थं?खं)रक्षन्तु संतुष्टा लोकपाला नमोऽस्तु वः ।।६५ ।।\n\nम(थे?ख)ग्रहणपूर्वेद्युः सायमेव निवासनम् ।\n\nगुर्वादिसहितो वासो रात्रौ नियमपूर्वकम् ।।६६ ।।\n\nविधिवन्मण्डपं चारुवेदिकामध्यशोभितम् ।\n\nपताकाध्वजसंकीर्णं वितानादिविभूषितम् ।।६७ ।।\n\nनिर्धूमशान्तसंबुद्धदीपावलिभिरञ्चितम् ।\n\nपुष्पाक्षतफलैः कुम्भैर्लाजैरर्चिर्भिर[रवि ख पाठः ।]र्चितम् ।।६८ ।।\n\nतरुपल्लवमालाभिः सर्वतः समलंकृतम् ।\n\nसंवृतं [न्तै ख पाठः ।] कदलीस्तम्भैः पूगोपेतै[पात्रै ख पाठः ।]रलंकृतम् ।।६९ ।।\n\nपञ्चगव्येन तद्गेहं चक्रराजं शिशुं तथा ।\n\nशोधयेन्मूलमन्त्रेण मन्त्रितेन वरानने ।।७० ।।\n\nसमानं पञ्चगव्यानां कृत्वा भागं विशोधयेत् ।\n\nमूलमन्त्रेण संमन्त्र्य कुशाग्रेणैव शोधयेत् ।।७१ ।।\n\nतेन सर्वविशुद्धिः स्यात् सर्वपापनिकृन्तनम् ।\n\nपृ० २४५) महापातकजातानि कृत्वा गव्यं पिबेद्यदि ।।७२ ।।\n\nनाशयेत् पानमात्रेण इत्याहुर्वेदवे[वा क पाठः ।]दिनः ।\n\nसुस्नातं शुद्धवेशं च शिष्यं सुस्थिरमानसम् ।।७३ ।।\n\nआरात् (स्थोऽयं?संस्थाप्य)विधिवद् यजेदनुदिनं गुरुः ।\n\nहोमयेत् संस्कृते वह्नौ पायसैर्मधुराप्लुतैः ।।७४ ।।\n\nआचार्यः कुण्डे विधिवत् संपूज्य परदेवताम् ।\n\nमूलेनैव शिखां बद्ध्वा ततः शययागतं शिशुम् ।।७५ ।।\n\nस्वप्नमानवमाश्रित्य (स्वाद?स्वाप)येत् पूर्वमस्तकम् ।\n\nतारो हिलिद्वयं शूलपाणये द्वि(ज?ठ) ईरितः ।।७६ ।।\n\nस्वप्नमानवमन्त्रोऽयं शयने परिकीर्तितः ।\n\nनमोऽजाय त्रिनेत्राय पिङ्गलाय महात्मने ।।७७ ।।\n\nरामाय विश्वरूपाय स्वप्नाधिपतये नमः ।\n\nस्वप्ने कथय मे तथ्यं सर्वकार्येष्वशेषतः ।।७८ ।।\n\nक्रियासिद्धिं विधास्यामि त्वत्प्रसादान्महेश्वर ।\n\nमन्त्रेण स्वाप[स्वपि ख पाठः ।]काले तु देवं प्रार्थ्य ततः स्वपेत् ।।७९ ।।\n\nस्वप्ने शुभाशुभं दृष्टं पृच्छेत् प्रातः शिशुं गुरुः ।\n\nगुरुणा वार्चनं कृत्वा उपवासी जितेन्द्रियः ।।८० ।।\n\nदर्भशययागतो रात्रौ दृष्ट्वा स्वप्नं निवेदयेत् ।\n\nकन्यां छत्रं रथं दीपं प्रासादं (मङ्ग?कम)लं नदीम् ।।८१ ।।\n\nकु(कुमंकृषयं?ञ्जरं वृषभं)माल्यं स्वर्णं च फलिनं द्रुमम् ।\n\nपर्वतं च हयं मेध्यमाममांसं सुरासवम् ।।८२ ।।\n\nपृ० २४६) एवमादीनि सर्वाणि [स्पृ?दृ]ष्ट्वा सिद्धिमवाप्नुयात् ।\n\nचाण्डालं गर्दभं काकं गर्तं शून्यममङ्गलम् ।।८३ ।।\n\nतैलाभ्यक्तं नरं नग्नं शुष्कवृक्षं सकण्ठकम् ।\n\nप्रासादम[ङ्ग?त]लं दृष्ट्वा नरो रोगमवाप्नुयात् ।।८४ ।।\n\nदृष्ट्वा दुःस्वप्नकं चैव होमात् सिद्धिमवाप्नुयात् ।\n\nशुभे शुभं वदेत् तस्य जुहुयादशुभे(शुभ?शतम्) ।\n\nअस्त्रेणेति क्रमात् प्रोक्तो विधिः शिष्या[शयया क पाठः ।]धिवास[र?ने] ।।८५ ।।\n\nइति श्रीगन्धर्वतन्त्रे पार्वतीश्वरसंवादे गुर्वादिलक्षणदीक्षानिरूपणं षड्विंशः पटलः ।।२६ ।।\n\nपृ० २४७) सप्तविंशः पटलः ।\n\nईश्वर उवाच \n\nअथ पूर्वानुसारेण नित्यं प्रातः समाप्य च ।\n\nदेवान् पितॄन् समभ्यर्च्य वस्त्रालंकारभूषणैः ।।१ ।।\n\nआचार्यं वृणुयाद् भक्त्या ब्राह्मणानपि तो[भू क पाठः ।]षयेत् ।\n\nशिष्यः [सा?स्व]लंकृतो मौनी पुष्पचन्दनभूषितः ।।२ ।।\n\nनानामङ्गलवाद्यैश्च ब्रह्मघोषपुरःसरम् ।\n\nनारीणां मङ्गलाशीर्भिर्ब्राह्मणानां तथैव च ।।३३ ।।\n\nजयशब्दान्वितैः स्तोत्रैः संतुष्टः शुद्धमानसः ।\n\nदीपमालावलीरम्यं नानाधूपप्रधूपितम् ।।४ ।।\n\nमण्डपं विधिवद् देवि पूर्ववत् प्रविशेद् गुरुः ।\n\nपूर्ववदपरं कृत्वासने समुपविश्य च ।।५ ।।\n\nतथापरं च निर्वर्त्य कुङ्कुमेन वरानने ।\n\nवेदिकायां वरारोहे सिन्दूररजसाथवा ।।६ ।।\n\nचक्रराजे [ज क पाठः ।] तु लिखिते [त क पाठः ।] तन्मध्ये दर्भविस्तृते ।\n\nसौवर्णं राजतं ताम्रं मणिकं [मार्तिक क पाठः ।] च सुलक्षणम् ।।७ ।।\n\nद्वात्रिंशदङ्गुलं कुम्भं विस्तारोन्नतिशालिनम् ।\n\nक्षालयित्वास्त्र(तं?म)न्त्रेण कुम्भं सम्यक् सुरेश्वरि ।।८ ।।\n\nचन्दनागुरुकर्पूररोचनाकुङ्कुमैरपि ।\n\nपृ० २४८) दिव्यैर्द्रव्यैस्तु संपूर्णं वासोयुग्मेन वेष्टितम् ।।९ ।।\n\nनूतनं नेत्ररम्यं च पुष्पमालाद्यलंकृतम् ।\n\nदधिचन्दनसंलिप्तं क्षि(प्ता?प्त्वा)न्तर्नवरत्नकम् ।।१० ।।\n\nमदयन्तीं सहदेवीं दूर्वां भस्म तथैव च ।\n\nमृतिकाः सप्त विन्यस्तं पल्लवैः पञ्चभिर्युतम् ।।११ ।।\n\nपरितो वेष्टितं सूत्रै रक्तैश्चातिमनोहरैः ।\n\nयवानास्तीर्य पुष्पाणि[स?सु]रद्रुमधिया गुरुः ।।१२ ।।\n\nमूलमन्त्रेण संस्थाप्य यजेदाधारपूर्वकम् ।\n\nवह्निमण्डलरूपं तं कलाभिः सह पूजयेत् ।।१३ ।।\n\nतथा सूर्यमयं कुम्भं कलाभिस्तत्र पूजयेत् ।\n\nजलं सोममयं तद्वत् कलाभिश्च समर्चयेत् ।।१४ ।।\n\nतेजस्त्रयमिदं प्रोक्तं ज्वलत्तदात्मकं स्मृतम् ।\n\nपुष्पैर(ञ्जाल?ञ्जलि)मापूर्य तस्मिन्नेव प्रदापयेत् ।।१५ ।।\n\nपश्चिमोत्ततरुद्रेन्द्रे पुष्पपातः शुभोऽशुभे ।\n\nअष्टोत्तरशतं शान्त्यै जुहुयादस्त्रमन्त्रतः ।।१६ ।।\n\nअथ प्रागुक्तविधिना यथाक्रममनुत्तमम् ।\n\nकृत्वा संपूज्य विधिवदिष्ट्वा देवधिया गुरुः ।।१७ ।।\n\nअङ्गावृतीः समभ्यर्च्य श्रपयित्वा चरुं ततः ।\n\nभागमेकं महादेव्यै शेषमग्नौ हुनेत्ततः ।।१८ ।।\n\nअष्टोत्तरशतं साज्यं मधुरत्रितयान्वितम् ।\n\nसमिद्धेऽग्नौ महादेवीं ध्यात्वा सम्यक् प्रधानतः ।।१९ ।।\n\nयोऽनर्चिषि जुहोत्यग्नावसमिद्धे च मानवः ।\n\nपृ० २४९) स मन्दाग्निः सामयो वा अल्पायुश्चोपजायते ।।२० ।।\n\nतस्मात् समिद्धे होतव्यं नासमिद्धे कथंचन ।\n\nआरोग्यमिच्छतायुश्च श्रियमात्यन्तिकीं तथा ।।२१ ।।\n\nतथाबुधः सधूमे च जुहुयाद्यो हुताशने ।\n\nयजमानो भवेदन्धः सपुत्रश्च विनश्यति ।।२२ ।।\n\nअ(थ?प्र)दीप्ते न होतव्यं मध्यमे नाप्यनेधिते ।\n\nप्रदीप्ते लेलिहानेऽग्नौ होतव्यं कर्मसिद्धये ।।२३ ।।\n\nहुत्वा सा(ज्ञा?ङ्गां) महेशानीं समाप्य तदनन्तरम् ।\n\nकर्म पूर्वोक्तमा(चा?च)र्यय तरुणोल्लासवान् गुरुः ।।२४ ।।\n\nशिष्यमाहूय यत्नेन वाससाच्छाद्य तन्मुखम् ।\n\nविशे(ष्या?षा)र्घ्योदकेनैव तमवो[वे क पाठः ।]क्ष्य विधानतः ।।२५ ।।\n\nकारुण्या(विनये?म्बुनिधे)देवि सर्वसंपत्तिसंश्रये ।\n\nशरण्ये वत्स(लो?ले)मातः कृपामस्मिञ् शिशौ कुरु ।।२६ ।।\n\n(अशि?आण)वप्रमुखैः पाशैः पाशितस्य सुरेश्वरि ।\n\nदीनस्यास्य दयाधारे कुरु कारुण्यमीश्वरि ।।२७ ।।\n\nऐहिकामुष्मिकैर्भौगैरभिसं(बु?ब)द्ध्यतामसौ ।\n\nस्वभक्तिः सकला चास्मै दीयतां निष्कलाश्रये ।।२८ ।।\n\nएवं प्रार्थ्य महादेवीमु(द्रा?द्वा)स्य हृदयाम्बुजे ।\n\nशिष्याय श्रावयेद् दिव्यः शिवोऽहमिति भावयन् ।।२९ ।।\n\nअन्तस्तमोपहं दिव्यं सिद्धान्तं श्रावयेद् गुरुः ।\n\n(यत्?षट्)त्रिंशत्तत्त्वभ(वि?रि)तं विश्वं स्थावरजङ्गमम् ।।३० ।।\n\nपृ० २५०) शरीरं चापि त(त्रो?त्त्वो)त्थं तस्मिन्नेव द्विधा शिवः ।\n\nकञ्चुकितः शिवो जीवो निष्कञ्चुकः परः शिवः ।।३१ ।।\n\nआत्मज्ञानमात्मविद्भिः पुरुषार्थः समीरितः ।\n\nवर्णात्मकं महेशानि नित्याः शब्दाः प्रकीर्तिताः ।।३२ ।।\n\nअचिन्त्यस्त्विह मन्त्राणां प्रभावः समुदाहृतः ।\n\nसंप्रदायपरिज्ञानं गुरूणां सिद्धिदायकम् ।।३३ ।।\n\nविश्वासाद्गुरुवाक्यानां सर्वसिद्धिरितीरिता ।\n\nप्रामाण्यं चात्र स्वनिष्ठं विश्वासः समुदाहृतः ।।३४ ।।\n\nगुरूणां चैव मन्त्राणां देवानामपि पार्वति ।\n\nमनःपवनयोश्चैवमेकत्वेन विभावनात् ।।३५ ।।\n\nअन्तरात्मपरिज्ञानमिति जानीहि पार्वति ।\n\nआनन्दं ब्रह्मणो रूपं तच्च देहे[ह क पाठः ।] विभावयेत् ।।३६ ।।\n\nतस्याभिव्यञ्जकाः पञ्च मकाराद्याः प्रकीर्तिताः ।\n\nतैरेव यजनं तस्य गुप्त्या सिद्धिर्नचान्यथा ।।३७ ।।\n\nप्राकट्याच्च[प्रक्टा च क पाठः ।](व?भ)यं यस्माद् गोपयेन्मातृजारवत् ।\n\nअभेदभावनादार्ढ्यादाज्ञासिद्धिः समीरिता ।।३८ ।।\n\nन निन्देद् दक्षिणं वामं न निन्देद् दर्शनानि च ।\n\nनिन्दाद्रोहादिकर्तॄणां गणनां नैव कारयेत् ।।३९ ।।\n\nरहस्यकथनं देवि सच्छिष्य[ष्यायै ख पाठः ।] एव नापरे ।\n\nसदा विद्यानुसंधानं शिवभावेन तत्परः ।।४० ।।\n\nकामं क्रोधं तथा लोभं मदमोहौ तथैव च ।\n\nपृ० २५१) हिंसां स्तेयं च मात्सर्यं यल्लोकेषु विगर्हितम् ।।४१ ।।\n\nस्त्रीविद्वेषादिकं चैव वर्जयेन्मतिमान् सदा ।\n\nएक एव गुरुर्देवस्तस्यैवोपासनं सदा ।।४२ ।।\n\nअसंशयस्तु सर्वत्र निष्परिग्रहता मता ।\n\nफलविरहितं कर्म त्यजेदनित्यमेव तत् ।।४३ ।।\n\nपञ्चानामप्यलाभे तु नित्यं क्रमविम[र्ष?र्श]नम् ।\n\nनिर्भयत्वं च सर्वस्माज्ज्ञेयं सर्व ह[रि?विः]प्रिये ।।४४ ।।\n\nस्वयमेव हि होतात्र आत्मा शि[श क पाठः ।]वस्तु पावकः ।\n\nआत्मलाभात्परं नास्ति फलं क्वापि च सुव्रते ।।४५ ।।\n\nसैषाज्ञा परमा शैवी कथिता तव पार्वति ।\n\nवेदादिसकला विद्या वेश्या इव प्रकाशिताः ।।४६ ।।\n\nसर्वेषु दर्शनेष्वेव विद्येयं खलु गोपिता ।\n\nधीमास्तत्रैव दीक्षेत सर्वथात्मविभूतये ।।४७ ।।\n\nअथ शिष्यशिरोदेशे [वरु?चर]णं रक्तशुक्लयोः ।\n\nभावयित्वा वपुस्तस्य क्षालितं मां[मा ख पाठः ।]सबृहितम् ।।४८ ।।\n\nतदमृतैः[श्र?स्र]वद्भिश्च कुर्याद् गुरुरुदारधीः ।\n\nमूलादिब्रह्मरन्ध्रान्तं ज्वलन्तीं ज्वलनच्छविम् ।।४९ ।।\n\nप्रतीशषहरीं[?]कोटिसूर्यप्रकाशिनीं पराम् ।\n\nचन्द्रकोटिप्रभां शुद्धामज्ञानेन्धनदाहिकाम् ।।५० ।।\n\nतत्तद्रश्मिभिरेवास्य पापपाशांस्तु संदहेत् ।\n\nशिवोऽहमिति निश्चित्य वीक्षेत् करुणया दृशा [त्तं करुणद्रवा ख पाठः ।] ।।५१ ।।\n\nपृ० २५२) सर्वपापविनिर्मुक्तं सर्वदोषविवर्जितम् ।\n\nपुनः स्वयं शिवो भूत्वा असंदिग्धमना गुरुः ।।५२ ।।\n\nशिवहस्तेन शिष्यस्य मन्त्रं शिरसि संस्पृशेत् ।\n\nजपोक्तक्रमतो योगी शिष्यदेहं प्रविश्य तु ।।५३ ।।\n\nगृहीत्वा तस्य चात्मानमात्मना योजयेद् गुरुः ।\n\nस्वयं मन्त्रतनुर्भूत्वा संक्रामेन्मन[सा]दरात् ।।५४ ।।\n\nह्सौःवर्णकर्णिके शि[क्ष्य?ष्यं]स्वरद्वन्द्वाष्टकेसरे ।\n\nदिगष्टकस्थितवंठंवर्गाष्टयुक्तदिग्दले ।।५५ ।।\n\nचतुरस्रासने शुद्धे मातृकायन्त्रराजके [का क पाठः ।] ।\n\nनिवेश्य सादरं देवि कलशामृतधारया ।।५६ ।।\n\nस्न[स्ना क पाठः ।]पयेन्मूलविद्याभिस्त्रि[भङ्गो?रङ्गैः] देशिकोत्तमः ।\n\nपरिधाप्य दुकूले च चन्दनाद्यैर्विलेपयेत् ।।५७ ।।\n\nअलंकृत्य यथालाभं समानं शिष्यपुत्रकम् ।\n\nप्रसन्नं शान्तचित्तं च पार्श्वे निवेश्य देशिकः ।।५८ ।।\n\nतदङ्गे मातृकां न्यस्य विद्याङ्गन्यासमाचरेत् ।\n\nविमुक्तमुखवस्त्रस्य हस्ते तस्य गुरुः स्वयम् ।।५९ ।।\n\nयथाधिकारमालोच्य द्रव्यभेदान् प्रकाशयेत् ।\n\nअन्यथा सर्वहानिः स्यादयोग्येषु प्रकाशनात् ।।६० ।।\n\nभोजनं तत्त्वमन्त्रैस्तु कारयेद् ग्रा[म?स]मुद्रया ।\n\nअथ गुरुः प्रसन्नात्मा पूर्वोक्तामात्मनः पराम् ।।६१ ।।\n\nबालान्वितां विधायादौ पादुकां विनिवेदयेत् ।\n\nपृ० २५३) दक्षकर्णे दिशेद्बालां पश्चादिष्टं निवेदयेत् ।।६२ ।।\n\nस्वकीयचरणं मूर्ध्नि शिशोर्निक्षिप्य पार्वति ।\n\nसर्वान् मन्त्रान् सकृद्वापि क्रमेणैव यथाविधि ।।६३ ।।\n\nयथाधिकारमावर्त्य स्वाङ्गेषु च शिशोः करम् ।\n\nस्पर्शयित्वा किमप्यङ्गं तदङ्गमातृकादिकम् ।।६४ ।।\n\nद्व्यक्षरं त्र्यक्षरं वापि चतुरक्षरमेव वा ।\n\nआनन्दनाथशब्दान्तं नाम कुर्याद्गुरुः पिता ।।६५ ।।\n\nआचाराननुशिष्याथ [न्वशिष्यर्थ क पाठः ।] हृच्चैतन्यं परामृ(ष?शे)त् ।\n\nत्रिभिः कूटैस्तदङ्गं च त्रिः [विप्र क पाठः ।] प्रमृज्य गुरुः स्वयम् ।।६६ ।।\n\nपरिरभ्य तथा मूर्ध्नि समुपा[ग्रा?घ्रा]य सादरम् ।\n\nआत्मरूपं ततः कृत्वा शिष्यं [ष्य पूणी क पाठः ।] पूर्णं विभावयेत् ।।६७ ।।\n\nअष्टोत्तरसहस्रं स्वशक्तिहान्यनवाप्तये ।\n\nप्रसन्नात्मा जपेद्विद्या ततो गुरुरुदारधीः ।।६८ ।।\n\nकृतार्थः कृतकृत्यस्तु यथाविभवविस्तरैः ।\n\nवित्तशाठ्यं परित्यज्य दम्भमोहौ च जि[म्भ?ह्म]ताम् ।।६९ ।।\n\nहस्त्यश्वरथयानाद्यैर्दासदासीभिरेव च ।\n\nगोभूहिरण्यवस्त्राद्यैस्तोषयेद् गुरुमात्मनः ।।७० ।।\n\nकुम्भादिकर्णे यद् द्रव्यं सर्वमण्डप एव च ।\n\nअर्थं प्राणाञ् शरीरं च सर्वं तस्मै निवेद्य च ।।७१ ।।\n\nपतित्वा पादयोर्मूले दण्डवद् भुवि मानवः ।\n\nनमस्ते भगवन्नाथ शिवाय गुरुरूपिणे ।।७२ ।।\n\nपृ० २५४) प्रसीद करुणाधाम[न्]मयि दीनत्वतापिते ।\n\nकायेन मनसा वाचा त्वत्तो नान्या गतिर्मम ।।७३ ।।\n\nप्रसन्नास्तु परा देवी भोगमोक्षविधा[प्रदा ख पाठः ।]यिनी ।\n\nतन्मना भव हे पुत्र [त्वा?ता]मेव त्वं सदा स्मर ।।७४ ।।\n\nद्वैतभाव च ते मास्तु पूर्णानन्दमयो भव ।\n\n(वक्त्रैः?उक्त्वो)त्तिष्ठेति पीयूषवचोभिरभि(व?न)न्द्यतम् ।।७५ ।।\n\nहस्ताभ्यां च तमुत्थाप्य प्रसन्नोऽहं सदा प्रिय[ये ख पाठः ।] ।\n\nसिद्धयः सकलास्तूर्णं सन्तु ते मत्प्रसादतः ।।७६ ।।\n\nप्रसन्नात्मा तथा शिष्यो विदिताखिलवेद्यकः ।\n\nभक्तिश्रद्धासमायुक्तो भोजयेद् वै (द्धमावि?कुमारि)काः ।।७७ ।।\n\nब्राह्मणान् परितोष्याथ दीनान्धकृपणानपि ।\n\nपक्वान्नैरतिमिष्टैश्च ज्ञातीनपि च भोजयेत् ।।७८ ।।\n\nगन्धैर्नानाविधैः पुष्पैर्माल्यैरपि च तोषयेत् ।\n\nतेभ्य आशिष आदाय समर्थीया [यान् क पाठः ।] जयावहाः [ह क पाठः ।] ।।७९ ।।\n\nसद्गुरोराहितदीक्षो महाविद्याधरो महान् ।\n\nसर्वमन्त्राधिकारी स्यात् सर्वज्ञो भुवि जायते ।।८० ।।\n\nइति श्रीगन्धर्वतन्त्रे पार्वतीश्वरसंवादे दीक्षाविधाननिरूपणं सप्तविंशः पटलः ।।२७ ।।\n\nपृ० २५५) अष्टाविंशः पटलः ।\n\nदेव्युवाच \n\nपुरश्चर्याविधिं ब्रूहि विद्यासिद्धिर्भवेद्यथा ।\n\nईश्वर उवाच \n\nअथ वक्ष्ये विधानानि पौरश्चरणके विधौ ।।१ ।।\n\nविना येन न सिद्धः स्यान्मन्त्रो वर्षशतैरपि ।\n\nयथाविधि गुरोर्दीक्षां गृहीत्वा साधकोत्तमः ।।२ ।।\n\nतथैव तु यजेद् देवीं नित्यं प्रातरनन्यधीः ।\n\nआत्मानं तन्मयं स्मृत्वा भक्तिश्रद्धासमन्वितः ।।३ ।।\n\nअष्टोत्तरसहस्रं वा लक्षार्धं यावदेव हि ।\n\nतावदेव मनुं जप्त्वा पुरश्चर्यां समाचरेत् ।।४ ।।\n\nन्यूनातिरिक्तदोषाणां शान्तावष्टाधिकं जपेत् ।\n\nगुरोराज्ञां समादाय शुद्धान्तःकरणो नरः ।।५ ।।\n\nयत्नात् पुरस्क्रियां कुर्यात् स्वविद्यासिद्धिकाङ्क्षया ।\n\nसर्वेषामेव मन्त्राणां विद्यानां चैव पार्वति ।।६ ।।\n\nगुरोराज्ञैव मूलं स्यात् सिद्धिर्यस्मात् तदाज्ञया ।\n\nअश्रद्धा चैव नास्तिक्यं पूर्वजन्मकृता[ता ख पाठः ।]शुभम् ।।७ ।।\n\nपृ० २५६) प्रतिबन्धत्रयं देवि मन्त्रसिद्धौ निगद्यते ।\n\nयत्नात् पुरश्चरेन्मन्त्री प्रतिबन्धविनाशने ।।८ ।।\n\nलक्ष्मीमदादनादृत्य मन्त्रं तथा नैव पुरस्क्रियाम् ।।९ ।।\n\nस मन्त्रस्य ऋणी ज्ञेयो भ[य ख पाठः ।]जनं तस्य शान्तये ।\n\nजीवहीनो यथा देहः[हो क पाठः ।] सर्वकर्मसु न क्षमः ।।१० ।।\n\nपुरश्चरणहीनोऽपि तथा मन्त्रः प्रकीर्तितः ।\n\nतत् कुर्यात् सर्वथा मन्त्री गुरुं वा कारयेद्बुधः ।।११ ।।\n\nगुरोरभावे विप्रोऽस्य सर्वप्राणिहिते रतः ।\n\nशुद्धान्तःकरणः स्निग्धो वासोभिश्च विशेषतः ।।१२ ।।\n\nकुलज्ञः कुलशास्त्रज्ञः पुनर्गुरुः पुरस्क्रियाम् ।\n\nकारयित्वा पुनर्विद्यां लब्ध्वा तु [ति क पाठः ।] विनियोजयेत् ।।१३ ।।\n\nआदौ पुरस्क्रियां कर्तुं पुण्यक्षेत्रं समाश्रयेत् ।\n\nचतुर्दश्यामथाष्टम्याममावस्यामुहूर्तके ।।१४ ।।\n\nदेव्याः पुरस्क्रियारम्भः कर्तव्यः साधकोत्तमैः [मः क पाठः ।] ।\n\nअथ पूर्वमुपोष्याथ कृतनित्यक्रियः शुचिः ।।१५ ।।\n\nद्विजान् देवान् गुरून् भक्त्या संपूज्य परमेश्वरि ।\n\nगणेशं मातृका[का चै क पाठः ।]श्चैव पितॄंश्चैव प्रपूजयेत् ।।१६ ।।\n\nग्रामे वा नगरे देशे पुरे वा पत्तने तथा ।\n\nक्षेत्राधिपस्य नाम्ना तु दीपस्थानं विचारयेत् ।।१७ ।।\n\nपृ० २५७) शक्तिक्षेत्रे शिवक्षेत्रे दीपस्थानं विचिन्तयेत् ।\n\nवर्तुलं रचयेद् देवि कूर्माकृति सुलोचने ।।१८ ।।\n\nतन्मध्ये नव कोष्ठानि कृत्वा वर्णान् समालिखेत् ।\n\nस्वरान् युग्मक्रमेणैव दिक्षु चाष्टदलेषु च ।।१९ ।।\n\nअवर्गः कथितो देवि कवर्गादिकसप्तकम् ।\n\nपूर्वादिक्रमतो देवि कुबेरान्तं लिखेत्ततः ।।२० ।।\n\nḻअक्षवर्ण शंभुकोणे विलिखेत् कूर्मसंज्ञके ।\n\nयस्मिन् कोष्ठे क्षेत्रनाम तन्मुखं विद्धि पार्वति ।।२१ ।।\n\nअङ्गेषु पार्श्वयोः पाणियुग्मं जानीहि सुन्दरि ।\n\nततः पार्श्वद्वयं देवि कुक्षिस्थानं निगद्यते ।।२२ ।।\n\nततः पादद्वयं देवि चान्ते पुच्छं प्रकीर्तितम् ।\n\nमुखे कार्याणि सिध्यन्ति मनोरथशतानि च ।।२३ ।।\n\nकण्ठस्थाने महेशानि सर्वकार्यविनाशकृत् ।\n\nउदरे दुःखदारिद्र्यं पादयोर्हानिरुच्यते ।।२४ ।।\n\nपुच्छे तु धनहानिः स्यादित्येवं कथितं मया ।\n\nदीपस्थानं समाश्रित्य जपपूजां समाचरेत् ।।२५ ।।\n\nपूर्वोक्तविधिसंपन्नं गुरुं नत्वा विधानतः ।\n\nअक्षमालां समाश्रित्य मातृकां वर्णरूपिणीम् ।।२६ ।।\n\nमन्त्रसिद्धिप्रदां शुद्धां सर्वपापौघनाशिनीम् ।\n\nप्रणवो मातृका देवी माया चैवामृतत्रयम् ।।२७ ।।\n\nअमृतत्रयसंयोगाद् दुष्टमन्त्रोऽपि सिध्यति ।\n\nपृ० २५८) अथ मुक्ताफलमयी वाङ्मोक्षफलदायिनी ।।२८ ।।\n\nसर्वसिद्धिप्रदा नित्यं सर्वलोकवशंकरी ।\n\nयथा मुक्ताफलमयी स्फाटिकी च तथा भवेत् ।।२९ ।।\n\nरुद्राक्षमालिका भोगमोक्षानन्तफलप्रदा ।\n\nप्रवालमाला वश्ये तु सर्वकार्यार्थसाधिका ।।३० ।।\n\n[मलिना?माणिक्य]रचिता माला साम्राज्यफलदायिनी ।\n\nपुत्रजीवोद्भवा माला पुत्रपौत्रप्रदायिनी ।।३१ ।।\n\nपद्माक्षमालया लक्ष्मीर्जायते महती यशः ।\n\nरक्तचन्दनमाला तु वश्ये सर्वसमृद्धिदा ।।३२ ।।\n\nमहाशङ्खमयी माला मारणोच्चाटनादिषु ।\n\nवीराणां शस्यते सा हि शेषयोर्न शुभप्रदा ।।३३ ।।\n\nपञ्चाशद्भिः शतैः कुर्यादष्टाविंशति [रेव?भिश्च] वा ।\n\nन न्यूनैर्नाधिकैः कार्या बीजाद्यैर्न विभूतये ।।३४ ।।\n\nएको मेरुस्तत्र देयः सर्वेभ्यः स्थूलसंभवः ।\n\nआद्यं स्थूलं ततो [ततस्तस्मात् ख पाठः ।] न्यूनं न्यूनं न्यूनतरं ततः ।।३५ ।।\n\nविन्यसेत् क्रमतस्तस्मात् सर्पाकारा [वि?प्य[च सा यत क पाठः ।]]नायता ।\n\nब्रह्मग्रन्थियुतं कुर्यात् प्रतिबीजं तथास्थितम् ।।३६ ।।\n\nअन्यथा विफला माला संस्कृता जपकर्मणि ।\n\nरुद्राक्षैर्यदि जप्येत इन्द्राक्षैः स्फाटिकैस्तथा ।।३७ ।।\n\nनान्यन्मध्ये प्रयोक्तव्यं पुत्रजीवादिकं तु यत् ।\n\nपृ० २५९) यदा१न्यत्तु प्रयुञ्जीत मालायां जपकर्मणि ।।३८ ।।\n\nमिश्रीभावं तदा याति चण्डालैः पापकर्मभिः ।\n\nएकजातीयबीजेन यः कुर्यान्मालिकां सदा ।।३९ ।।\n\nजन्मान्तरे जायते स वेदवेदाङ्गपारगः ।\n\nपूर्वोक्तेन विधानेन गृहीत्वा दिव्यमालिकाम् ।।४० ।।\n\nजपं समारभेत् पश्चात् प्रोक्तयोगसमन्वितः ।\n\nतत्र स्थित्वा जपेद्विद्यां लक्षमात्रं सदा शुचिः ।।४१ ।।\n\nदधि क्षीरं घृतं गव्यमैक्षवं गुडवर्जितम् ।\n\nतिलाश्चैव सिता मुद्गाः कन्दः केमुकवर्जितः ।।४२ ।।\n\nनारिकेलफलं चैव कदली लव(णी?ली) तथा ।\n\nआम्रमामलकं चैव पनसं च हरीतकी ।।४३ ।।\n\nव्रतान्तरप्रशस्तं च हविष्यं मन्यते बुधैः ।\n\nअवैष्णवमलभ्यं च यदशस्तं व्रतान्तरे ।।४४ ।।\n\nत्याज्यमेव तु तत् सर्वं यदीच्छेत् सिद्धिमात्मनः ।\n\nक्षारं च लवणं मांसं गृञ्जनं कांस्य२भोजनम् ।।४५ ।।\n\nमाषाढकीमसूरांश्च कोद्रवांश्चणकानपि ।\n\nताम्बूलं च द्विभक्तं च दुःसंवादं प्रमत्तताम् ।।४६ ।।\n\nश्रुतिस्मृतिविरुद्धं च जपं रात्रौ विवर्जयेत् ।\n\nभूशयया ब्रह्मचारित्वं मौनं चाप्यनसूयता ।।४७ ।।\n\nनित्यं त्रिषवणस्नानं क्षुद्रकर्मविवर्जनम् ।\n\nनित्यपूजा नित्यदानं देव३तास्तुतिकीर्तनम् ।।४८ ।।\n\nपृ० २६०) नैमित्तिकार्चनं चैव विश्वासो गुरुदेवयोः ।\n\nजपनिष्ठा द्वादशैते धर्माः स्युर्मन्त्रसिद्धिदाः ।।४९ ।।\n\nस्त्रीशूद्रपतितव्रात्य[पतितो?नास्तिको]च्छिष्टभाषणम् ।\n\nअसत्यभाषणं जि(क्ष?ह्म)भाषणं परिवर्जयेत् ।।५० ।।\n\nस(त्यै?भ्यै)रपि न भाषेत जपहोमार्चनादिषु ।\n\nअन्यथानुष्ठितं सर्वं भवत्येव निरर्थकम् ।।५१ ।।\n\nवाङ्मनःकर्मभिर्नित्यं निःस्पृहावान् भवेत् सदा ।\n\nवर्जयेद् गीत[नृत्या?वाद्या]दिश्रवणं नृत्यदर्शनम् ।।५२ ।।\n\nमाल्यं च गन्धलेपं च पुष्पधारणमेव च ।\n\nमैथुनं तत्कथालापं तद्गोष्ठीं परिवर्जयेत् ।।५३ ।।\n\nकौटिल्यं क्षौरमभ्यङ्गमनिवेदितभोजनम् ।\n\nप्राणिहिंसां न कुर्वीत पुरश्चरणकृन्नरः ।।५४ ।।\n\nअस्नातांश्च द्विजाञ् शूद्रान् स्त्रियो नैव स्पृशेत्तथा ।\n\nअसंकल्पितकृत्यं च वर्जयेन्मर्दनादिकम् ।।५५ ।।\n\nत्यजेदुष्णोदकस्नानं सुगन्धामलकादिकम् ।\n\nशिवाङ्गं पञ्जगव्येन क्षालयेद् बहिरन्तरम् ।।५६ ।।\n\nस्नायाच्च पञ्चगव्येन केवलामलकेन वा ।\n\nअपवित्रकरो [अपव्रकरलग्नो वा शि क पाठः ।] नग्नः शिरसि प्रावृतोऽपिवा ।।५७ ।।\n\nनिरासनः शयानो वा गच्छन्नुत्थित एव वा ।\n\nरथ्यायामशिव[माशब क पाठः ।]स्थाने न जपेत् तिमिरालये ।।५८ ।।\n\nपृ० २६१) प्रलपन् वा जपेद् यावत् तावन्निष्फलमुच्यते ।\n\nसुकृदुच्चारिते शब्दे प्रणवं समुदीरयेत् ।।५९ ।।\n\nप्रोक्ते पामरशब्दे तु प्राणायामं सकृच्चरेत् ।\n\nबहुप्रलापे चाचम्य न्यस्याङ्गानि ततो जपेत् ।।६० ।।\n\nपतितानामन्त्यजानां दर्शने भाषणे श्रुते ।\n\nक्षुतेऽधोवायुगमने जृम्भणे जपमुत्सृजेत् ।।६१ ।।\n\nकृत्वाचम्य जपेच्छेषं यद्वा सूर्यादिदर्शनम् ।\n\nशयीत कुशशययायां शुचिवस्त्रधरः सदा ।।६२ ।।\n\nप्रत्यहं क्षालयेच्छययामेकाकी निर्भयः स्वपेत् ।\n\nएवमादींश्च नियमान् पुरश्चरणकृच्चरेत् ।।६३ ।।\n\nएवमुक्तविधानेन विलम्बत्वरितं विना ।\n\nउक्तसंख्याजपं कुर्यात् पुरश्चरणसिद्धये ।।६४ ।।\n\nदेवतागुरुमन्त्राणामैक्यं संभावयन् धिया ।\n\nजपेदेकमनाः प्रातःकालान्मध्यंदिनावधि ।।६५ ।।\n\nयत्सं(ख्यामा?ख्यया)समारब्धं तच्च कुर्ययाद्दिने दिने ।\n\nयदि न्यूनाधिकं कुर्याद् व्रतभ्रष्टो भवेन्नरः ।।६६ ।।\n\nनैरन्तर्यविधिः प्रोक्तो न दिनं व्यतिलङ्घयेत् ।\n\nदिवसातिक्रमात् (तेषां?पुंसः) सिद्धिहानिः प्रजायते ।।६७ ।।\n\nमन्त्रं जप्त्वाम्बु पानीयैः सुलोचनमभोजनम् (?) ।\n\nकुर्याद्यथोक्तविधिना त्रिसंध्यं देवमर्चयेत् ।।६८ ।।\n\nएकसंध्यं द्विसंध्यं वा न मन्त्रं केवलं जपेत् ।\n\nपृ० २६२) एकग्रामे स्थितो गत्वा वन्देत केवलं गुरुम् ।।६९ ।।\n\nप्रणामोऽष्टाङ्ग एवात्र देवतावन्दनं तथा ।\n\nनित्यं नैमित्तिकं कुर्यात् सङ्गं च साधुभिः सह ।।७० ।।\n\nशक्तौ त्रिषवणस्नानं द्वे सकृद्वा तथा चरेत् ।\n\nपरकीयतरे तोये स्नानं पूर्वं समाचरेत् ।।७१ ।।\n\nसंख्यापूर्तौ निजैर्द्रव्यैर्जपसंख्यादशांशतः ।\n\nयथोक्तविहिते कुण्डे जुहुयात् संस्कृतेऽनले ।।७२ ।।\n\nअथवा प्रत्यहं जप्त्वा जुहुयात्तद्दशांशतः ।\n\nतथा होमदशांशं तु जले संपूज्य देवताम् ।।७३ ।।\n\nतर्पयामीति मन्त्रान्ते प्रोक्ताद्भिर्मूर्ध्नि तर्पयेत् ।\n\nजपो होमस्तर्पणं च (पू?मृ)जा ब्राह्मणभोजनम् ।।७४ ।।\n\nपूर्वपूर्वदशांशेन कुर्यात् पञ्चाङ्गसंयुतम् ।\n\nस्वाभिषेकाघमर्षौ च सूर्यार्घ्यं जलपानकम् ।।७५ ।।\n\nप्राणायामं ततः कुर्यात् पूर्वपूर्वदशांशतः ।\n\nदशाङ्गोपासनं भक्त्या पुरश्चरणमुच्यते ।।७६ ।।\n\nतत्पुरश्चरणं नाम मन्त्रसिद्ध्यर्थमात्मनः ।\n\nयथोक्तं नियमं कृत्वा स्वकल्पोक्तजपस्य हि ।।७७ ।।\n\nकरणं विजयान्तं तत्प्रोक्तं देशिकसत्तमैः ।\n\nतदन्ते महतीं पूजां कुर्याद् ब्राह्मणभोजनम् ।।७८ ।।\n\nगुरुं संतोषयेदेवं मन्त्राः सिध्यन्ति मन्त्रिणः ।\n\nपृ० २६३) होमकर्मण्यश[स क पाठः ।]क्तानां विप्राणां द्विगुणो जपः ।।७९ ।।\n\nइतरेषां तु वर्णानां त्रिगुणादिः समीरितः ।\n\nएकमङ्गं विहीयेत ततो नेष्टमवाप्नुयात् ।।८० ।।\n\nअङ्गहीनं भवेद्यद्यत् तत्तन्ने[न्न क पाठः ।]ष्टार्थसाधनम् ।\n\nसर्वथा भोजयेद्विप्रान् कृतसाङ्गत्वसिद्धये ।।८१ ।।\n\nविप्राराधनमात्रेण व्यङ्गं साङ्गं भवेद्यतः ।\n\nन्यूनातिरिक्तकर्माणि न फलन्ति मनोरथान् ।।८२ ।।\n\nतान्येवं पूर्णतां यान्ति समस्तानि भवन्ति चेत् ।\n\nअतो यत्नेन विदुषो भोजयेत् सर्वकर्मसु ।।८३ ।।\n\nनियतान्यपि कर्माणि हीनानि द्विजभोजनैः ।\n\nनिरर्थकानि तानि स्युर्बीजान्यूषरगाणि च ।।८४ ।।\n\nअथवान्यप्रकारेण पुरश्चरणमुच्यते ।\n\nग्रहणेऽर्कस्य चेन्दोर्वा शुचिः पूर्वमुपोषितः ।।८५ ।।\n\nनद्यां समुद्रगामिन्यां नाभिमात्रोदके [क ख पाठः ।] स्थितः ।\n\nग्रहणादिविमोक्षान्तं जपेन्मन्त्रं समाहितः ।।८६ ।।\n\nअनन्तरं दशांशेन क्रमाद्धोमादिकं चरेत् ।\n\nहोमस्य तु दशांशेन तर्पण समुपाचरेत् ।।८७ ।।\n\nअभिषेकदशांशेन कुर्याद् ब्राह्मणभोजनम् ।\n\nतदन्ते महतीं पूजां कुर्यात् साधकसत्तमः ।।८८ ।।\n\nगुरवे दक्षिणां दद्याद्भक्त्या विप्रान् प्रतर्पयेत् ।\n\nपृ० २६४) ततश्च मन्त्रसिद्धिः स्याद् देवता च प्रसीदति ।।८९ ।।\n\nततस्तु मन्त्रसिद्ध्यर्थं गुरुं संपूज्य तोषयेत् ।\n\nअथवा देवतारूपं गुरुं भक्त्या प्रतोषयेत् ।।९० ।।\n\nपुरश्चरणहीनोऽपि मन्त्रसिद्धिरसंशयः ।\n\nइति श्रीगन्धर्वतन्त्रे पार्वतीश्वरसंवादे पुरश्चर्याविधिनिरूपणं अष्टाविंशः पटलः ।।२८ ।।\n\nपृ० २६५) एकोनत्रिंशः पटलः ।\n\nईश्वर उवाच \n\nपूर्वोक्तविधिना देवि लक्षार्धं प्रजपेत् तथा ।\n\nरात्रौ ताम्बूलपूर्णा[रास्य ख पाठः ।]स्यस्तथैवोक्तविधानतः ।।१ ।।\n\nकामरूपं वपुः कृत्वा कामिन्येव[नी ख पाठः ।] महानिशि ।\n\nकुलयुक्तो जपेल्लक्षं निशाया मध्यभागतः ।।२ ।।\n\nअत्र यत् क्रियते कर्म तदनन्तफलप्रदम् ।\n\nमूलाधारे महादेवि लिङ्गं स्वयंभूवाचकम् ।।३ ।।\n\nज्योतीरूपं तु योनिस्थं तत्रैव मनसा जपेत् ।\n\nध्यायेत् कुण्डलिनीं देवि तद्विद्याक्षररूपिणीम् ।।४ ।।\n\nहृदि त्रिकोणमध्ये च बाणलिङ्गे च तेजसि ।\n\nतत्र संचिन्त्य मनसा जपेल्लक्ष समाहितः ।।५ ।।\n\nमूर्ध्नि त्रिकोणमध्ये तु इतरं पश्चिमामुखम् ।\n\nतत्र स्थित्वा जपेल्लक्षं यत्र कुत्र समाहितः ।।६ ।।\n\nएवं लक्षत्रये सिद्धे यद्भावस्तूपजायते ।\n\nतमुपाश्रित्य भावेन यथा देवस्तथा (रवे?भवेत्) ।।७ ।।\n\nनवलक्षं जपेद्विद्यामिह भोगसमृद्धये ।\n\nन ध्यान नच विन्यासो न पूजा न पुरस्क्रिया ।।८ ।।\n\nपृ० २६६) केवलं जपमात्रेण सिद्धयः सिद्धिकाङ्क्षिणाम् ।\n\nकोटिजापे तु संपूर्णे मनो मन्त्रात्मकं भवेत् ।।९ ।।\n\nयावत्तावद्धि जप्तव्यं मनसैव नचान्यथा ।\n\nमन्त्रमात्रस्वरूपे च सिद्धे मनसि पार्वति ।।१० ।।\n\nध्यानमात्रं मनः कृत्वा ध्यानं ब्रह्मणि चार्पयेत् ।\n\nविदिते ब्रह्मणः क्षेत्रे विदितः सर्ववित् प्रभुः ।।११ ।।\n\nनव स्थानानि कथ्यन्ते शृणु सावहिता प्रिये ।\n\nज्योतीरूपं तदाधारे मेढ्रस्थाने शिखाप्रभम् ।।१२ ।।\n\nनाभिस्थं सूर्यबिम्बाभं तरुणादित्यवर्च्चसम् ।\n\nहृदि ज्योतिःशिखाकारं कण्ठे दीपशिखाप्रभम् ।।१३ ।।\n\nभ्रूमध्ये रत्नसङ्काशं तदूर्ध्वे भास्करप्रभम् ।\n\nलम्बिके चन्द्रबिम्बाभं ततो वैदूर्यसंनिभम् ।।१४ ।।\n\nनवमे विश्वतेजा हि घण्टावैदूर्ययसंनिभः ।\n\nलिङ्गरूपी ह्यहं देवि नव निङ्गानि यानि च ।।१५ ।।\n\nनव स्थानानि मन्त्रेण क्रमात् संभिद्य कुण्डलीम् ।\n\nविसंज्ञाममृतं पीत्वा पुनराधारमानयेत् ।।१६ ।।\n\nमूलस्थानगतं मन्त्रं स्मरेदेवं क्रमेण तु ।\n\nनवलक्षप्रमाणं तु जप्त्वा त्रिपुरसुन्दरीम् ।।१७ ।।\n\nपृ० २६७) विधिवज्जायते देवि रुद्रमूर्त्तिरिवापरः ।\n\nमन्त्राणां नव लक्षाणि कृत्वा लिङ्गनि वै नव ।।१८ ।।\n\nनवैव परिजप्याथ नवलक्षफलं लभेत् ।\n\nजातसूतकमादौ स्याद् वृत्ते च मृतसूतकम्१ ।।१९ ।।\n\nसूतकद्वयसंयुक्तो यो मन्त्रः स न सिध्यति ।\n\nस्वयं तद्रहितं कृत्वा मन्त्रं यावज्जपेद्धिया ।।२० ।।\n\nसूतकद्वयनिर्मुक्तः स मन्त्रः सर्वसिद्धिदः ।\n\nसत्कुलस्थानजातीनां शुचीनां श्रीमतां सताम् ।।२१ ।।\n\nनियतमग्निहोतॄणां भिक्षाशिनो(शना) ग्रजन्मनाम् ।\n\nएषां मध्ये तु यः कश्चिद्गुरुर्वा शिष्य एव वा ।।२२ ।।\n\nमन्त्रार्थं२ मन्त्रचैतन्यं योनिमुद्रां न वेत्ति च ।\n\nकथितं सूतकं तस्य जपात् सिद्धिर्न जायते ।।२३ ।।\n\nगुप्तबी(जा?र्या)श्च ये मन्त्रा न दास्यन्ति फलं प्रिये ।\n\nमन्त्राश्चैतन्यसंयुक्ताः सर्वसिद्धिकराः स्मृताः ।।२४ ।।\n\nचैतन्यरहिता मन्त्राः प्रोक्ता वर्णास्तु केवलम् ।\n\nफलं नैव प्रयच्छन्ति लक्षकोटिजपादपि ।।२५ ।।\n\nमन्त्रोच्चारे कृते यादृक् स्वरूपं प्रथमं भवेत् ।\n\nशते सहस्रे लक्षे वा कोटिजापे न तत्फलम् ।।२६ ।।\n\nपृ० २६८) हृदये ग्रन्थिभेदश्च सर्वावयववर्धनः ।\n\nमन्त्रार्थः[र्ध ख पाठः ।] कथ्यते देवि शृणु तत्प्रथमं प्रिये ।।२७ ।।\n\nभावार्थः संप्रदायार्थो निग(र्वा?र्भा)ख्यश्च कौलिकः ।\n\nतथा सर्वरहस्यार्थो महातत्त्वार्थ एव च ।।२८ ।।\n\nअ(त्यन्ता?क्षरा)र्थो हि भावार्थः केवलं परमेश्वरि ।\n\nशिवशक्तिसमायोगाज्जनितो मन्त्रराजकः ।।२९ ।।\n\nतन्मयीं परमानन्दनन्दितां मन्त्ररूपिणीम् ।\n\nनि[संज्ञ?सर्ग] सुन्दरीं देवी ज्ञात्वा स्वैरमुपासते ।।३० ।।\n\nशिवशक्त्यात्मसं[यन्त्र?घट्ट]रूपिणी ब्रह्मरूपिणी ।\n\nतत्प्रथाप्रसराश्लेषभुवि त्विन्द्रोपलक्षिते ।।३१ ।।\n\nज्ञातुर्ज्ञानमयाकारकरणान्मन्त्ररूपिणी ।\n\nमध्यबिन्दुवि[सर्गान्तः]समा[मस्था ख पाठः ।]स्थानमये परे ।।३२ ।।\n\nकुटिलारूपके तस्याः प्रतिरूपे[बिम्ब क पाठः ।] वियत्कले ।\n\nमध्यप्राणप्रथारूपस्पन्दव्योम्नि स्थिता पुनः ।।३३ ।।\n\nमध्यमे मन्त्रपिण्डे तु तृतीये पिण्डके पुनः ।\n\n[बाह्य?राहु]कूटद्वयस्फूर्जच्च[रूद्भा?लत्ता]संस्थितस्य तु ।।३४ ।।\n\nधर्माधर्मस्य वाच्यस्य [वीरा?विषा]मृतमयस्य च ।\n\nवाचकाक्षरसंयुक्तेः प्रथिता [ता क पाठः ।] विश्वरूपिणी [णीम् क पाठः ।] ।।३५ ।।\n\nपृ० ३६९) तेषां समस्तरूपेण पराशक्तिस्तु मातृका ।\n\nकूटत्रयात्मिका देवी [का देवी क पाठः ।] समष्टिव्यष्टिरूपिणी [णीम् क पाठः ।] ।।३६ ।।\n\nकूटत्रये तु ह्रींकारं देव्या नेत्रत्रयं शुभम् ।\n\nहकारस्त्वग्निरू[ढ?प]त्वात् संहरेद्भेदसंततिम् ।।३७ ।।\n\nरेफः कालाग्निरू[ढ?प]त्वात् पापौघक्षयकारकः ।\n\nतयोर्विमर्श ईकारो बिन्दुना त्रिगुणात्मना ।।३८ ।।\n\nअमृतत्वं करोतीन्दुः कामः कामानशेषतः ।\n\nसम्प्रदायो महाबोधरूपो गुरुमुखे स्थितः ।।३९ ।।\n\nविश्वाकारप्रथायास्तु महत्त्वं च (स?य)दाश्रयम् ।\n\nशिवशक्त्याद्यया [त्मना क पाठः ।] मूलविद्यया परमेश्वरि ।।४० ।।\n\nजगत्कृत्स्नं तया व्याप्तं शृणुष्वावहिता प्रिये ।\n\nपञ्चभूतमयं विश्वं तन्मयी सा सनातनी ।।४१ ।।\n\nतन्मयी मूलविद्या च तथापि कथयामि ते ।\n\nहकाराद्व्योम संभूतं (ह?क)कारात्तु प्रभञ्जनः ।।४२ ।।\n\nरेफादग्निः सकाराच्च जलतत्त्वस्य सम्भवः ।\n\nलकारात् पृथिवी जाता तस्माद्विश्वमयी च सा ।।४३ ।।\n\nगुणाः पञ्चदश प्रोक्ता भूतानां तन्मयी शुभा ।\n\nयस्य यस्य पदार्थस्य या या शक्तिरुदीरिता ।।४४ ।।\n\nपृ० २७०) सैव सर्वेश्वरी देवी स च सर्वो महेश्वरः ।\n\nव्याप्त्या पञ्चदशार्णैः सा पञ्चभूत[स्तृ?गु]णात्मिका [काम् क पाठः ।] ।।४५ ।।\n\nपञ्चभिश्च तथा षड्भिश्चतुर्भिरपि चाक्षरैः ।\n\nस्वरव्यञ्जनभेदेन सप्तत्रिंशत्प्रभेदिनी [प्रथमबीजेऽकारचतुष्टयमीकारश्चेति पञ्च स्वरा व्यञ्जनपटक चेति एवमेकादश द्वितीयबीजेऽकारपञ्चकमीकारश्चेति षट् स्वरा सप्त व्यञ्जनानि एव त्रयोदश ।तृतीयबीजेऽकारत्रयमीकारश्चेति चत्वार स्वरा पञ्च व्यञ्जनानि एव नव ।एवं विभजने त्रयस्त्रिंशत् ।बीजत्रयान्ते बिन्दवस्रय इति षट्त्रिंशत् ।एतत्समष्टिरेका ।एव सप्तत्रिंशत्प्रभेदिनी विद्येति ।] ।।४६ ।।\n\nसप्तत्रिंशत्प्रभेदेन षट्त्रिंशत्तत्त्वरूपिणी ।\n\nतत्त्वातीतस्वभावा च विद्येयं भाव्यते सदा ।।४७ ।।\n\nपृथिव्यादिषु भूतेषु व्यापकं चोत्तरोत्तरम् ।\n\nभूतं[लं सस्तलं?त्वधस्तनं]व्याप्यं तद्गुणा व्यापकाश्रयाः ।।४८ ।।\n\nव्याप्येष्ववस्थिता देवि स्थूलसूक्ष्मविभेदतः ।\n\nतस्माद्व्योमगुणः शब्दो वायवादीन् व्याप्य संस्थितः ।।४९ ।।\n\nव्योमबीजैस्तु विद्या[द्यै?स्थै]र्लक्षये[तु च?च्छब्द] पञ्चकम् ।\n\nतेषा कारणरूपेण स्थितं व्योममय [ध्वनिमय ख पाठः ।] परम् ।।५० ।।\n\nभवे[ज्ज्वलु?द्गुण]वतां बीजं गुणानामपि वाचकम् ।\n\nकार्यकारणभावेन तयोरैक्यविवक्षया ।।५१ ।।\n\nपृ० २७१) महामायात्रयेणापि कारणेन च बिन्दुना ।\n\nवायवग्निजलभूमीनां स्पर्शानां च चतुष्टयम् ।।५२ ।।\n\nउत्पन्नं भावयेद् देवि स्थूलसूक्ष्मविभेदतः ।\n\nरूपाणां त्रितयं त[त्त्वं?द्वत्]त्रिभी रेफैर्विभावितम् ।।५३ ।।\n\nप्रधानं तेजसो रूपं तद्बीजेन हि जन्यते ।\n\nविद्यास्थैश्चन्द्रबीजैस्तु स्थूलः सूक्ष्मो रसः स्मृतः ।।५४ ।।\n\nसम्बन्धो विदितो लोके रसस्याप्यमृतस्य च ।\n\nवसुन्धरागुणो गन्धस्त[द्विद्धि?ल्लिपिः]गन्धवाचिका ।।५५ ।।\n\nभुवनत्रयसं[बुद्ध्या?बन्धात्] त्रिधात्वं तु महेश्वरि ।\n\nअशुद्ध[स्तत्त्व?शुद्ध] मिश्राणां प्रमातॄणां परं वपुः ।।५६ ।।\n\nक्रोधीशत्रितयेनाथ विद्यास्थेन प्रकाश्यते ।\n\nश्रीक[श्च?ण्ठ] दशकं तद्वदव्यक्तस्य हि१ वाचकम् ।।५७ ।।\n\nप्राणरूपस्थितो देवि त (त्त्वमे?द्वदे)कादशः (पुनः?परः) ।\n\nएकः सन्नेव पुरुषो बहुधा जायते हि सः ।।५८ ।।\n\nरुद्रेश्वरसदेशाख्या देवता मित२विग्रहाः ।\n\nबिन्दु(क्रमे?त्रये)ण कथिता अमितामित३विग्रहाः ।।५९ ।।\n\nशान्तिः शक्तिश्च शंभुश्च नादत्रितयबोधनाः४ ।\n\nवा[ग्भवो?गुरा] मूलवलये सूत्राद्याः कवलीकृताः ।।६० ।।\n\nपृ० २७२) तथा मन्त्राः समस्ताश्च विद्याया(य?म)त्र संस्थिताः ।\n\nगुरुक्रमेण संप्राप्तः संप्रदायार्थ ईरितः ।।६१ ।।\n\nनिग[र्वो?र्भो]ऽपि च देवेशि शिवगुर्वा[थ?त्म] गोचरः [गौरव क पाठः ।] ।\n\nतत्प्रकारं च देवेशि दिङ्मात्रेण वदामि ते ।।६२ ।।\n\nशिवगुर्वात्मनामैक्यानुसंधानात् तदात्मकम् ।\n\nनिष्कलत्वं शिवे बुद्ध्वा तद्रूपत्वं गुरोरपि ।\n\nतन्निरीक्षणसामर्थ्यादात्मनश्च शिवात्मताम् ।।६३ ।।\n\nभावयेद्भक्तिनम्रस्तु शङ्कोन्मेषाकलङ्कितः ।\n\nकौलिकं कथयिष्यामि चक्र[मे?दे]वतयोरपि ।।४६ ।।\n\nविद्यागुर्वात्मनामैक्यं तत्प्रकारः प्रदर्श्यते [दृश्यते क पाठः ।] ।\n\nतथा मन्त्रात्मकं चक्रं देवतायाः परं वपुः ।।६५ ।।\n\nएकादशाधिकशत[त क पाठः ।]देवतात्मतया स्थितम् ।\n\nलकारैश्चतुरस्राणि वृत्तत्रितयसंयुतम् ।।६६ ।।\n\nसरोरुहद्वयं (शक्तो?शाक्तै)रग्नी(सो?षो)मात्मकं प्रिये ।\n\nहृल्लेखात्रयसम्भू[त्यै?तै]रक्षरैर्नवसंख्यकैः ।।६७ ।।\n\nबिन्दुत्रययुतैर्जातं नवयोन्यात्मकं प्रिये ।\n\nमण्डलत्रयसंयुक्तं चक्रं शक्त्यनलात्मकम् ।।६८ ।।\n\nव्योमबीजत्रयेणापि प्रमातृत्रितयात्मकम् ।\n\nइच्छा[दिना?ज्ञान]क्रियारूपमादनत्रयसंयुतम् ।।६९ ।।\n\nपृ० २७३) सर्ववर्णात्मकं बिन्दुचक्रं सद्यः शिवात्मकम् ।\n\nगणेशत्वं महादेव्याः ससोमरविपावकैः ।।७० ।।\n\nइच्छाज्ञानक्रियाभिश्च गुणत्रययुतैः पुनः ।\n\nग्रहरूपा परा देवी ज्ञानकर्मेन्द्रियैरपि ।।७१ ।।\n\nत(दुत्थै?दर्थै)रेव देवेशि करणैरान्तरैः पुनः ।\n\nप्रकृत्या च गुणेनापि पुंस्त्वबन्धेन चात्मना ।।७२ ।।\n\nनक्षत्रविग्रहा जाता योगिनीनामथोच्यते ।\n\nत्वगादिधातुनाथाभिर्डाकिन्यादिभिरप्यसौ ।।७३ ।।\n\nवर्गाष्टकनिविष्टाभिर्योगिनी(भ्य?भि)स्तु संयुता ।\n\nयोगिनीरूपमास्थाय क्रीडते विश्वरूपिणी ।।७४ ।।\n\nप्राणोऽपानः समानश्च व्यानोदानौ तथा पुनः ।\n\nनागः कूर्मोऽथ कृकरो देवदत्तो धनञ्जयः ।।७५ ।।\n\nजीवात्मा परमात्मा च तैरेव [बलि?राशि]रूपिणी ।\n\nअकथादित्रिपंक्त्यात्मतार्तीयादिक्रमेण१ सा ।।७६ ।।\n\n[जनना?गणेशोऽ]भून्महाविद्या परावागादिवाङ्मयी ।\n\nबीजबिन्दुध्वनीनां च त्रिकूटेषु ग्रहात्मिका ।।७७ ।।\n\nहृल्लेखात्रयसम्भूतैस्तिथिसंख्यैरथाक्षरैः ।\n\nअन्यैर्द्वादाशभि[र्व्यक्तै?र्वर्णै]रेषा नक्षत्ररूपिणी ।।७८ ।।\n\nपृ० २७४) विद्यान्तर्भूतशक्त्याद्यैः शाक्रैः[क्तै ख पाठः ।] षद्भिरथाक्षरैः ।\n\nयोगिनी[वर्ण?त्वं च]विद्याया राशित्वं चान्त्यवर्जितैः ।।७९ ।।\n\nएवं विश्वप्रथाकारचक्ररूपा महेश्व(रि?री) ।\n\nदेवीदेहो यथा देवि गुरुदेहस्तथैव च ।।८० ।।\n\nतत्प्रसादाच्च शिष्योऽपि तद्रूपः सम्प्रकाशते ।\n\nसहस्रदलमध्ये तु त्रिकोणं परिचिन्तयेत् ।।८१ ।।\n\nतत्रैव मादनं बीजं बिन्दुमाश्रित्य दीपयेत् ।\n\nकोटिचन्द्रप्रतीकाशं चिदानन्दमयं परम् ।।८२ ।।\n\nअनुत्तरपदं गुह्यं ललाटोर्ध्वे व्यवस्थितम् ।\n\nभगमाधारसंस्थानं त्रिकोणपुरमाश्रितम् ।।८३ ।।\n\nमृणालतन्तुरूपा [प ख पाठः ।] हि विश्वोत्पत्तेश्च कारणम् ।\n\nइच्छाज्ञानक्रियारूपा चतुर्थी हृदये स्थिता ।।८४ ।।\n\nशक्रं ललाटमध्ये तु दीपाभं परिचिन्तयेत् ।\n\nविद्युत्कोटिप्रतीकाशं पञ्चमं नेत्रनासिके ।।८५ ।।\n\nशिवो नादाख्यसंयुक्तस्त्रिषु शून्येषु संस्थितः ।\n\nसूर्यकोटिप्रतीकाशो महापद्मोपरिस्थितः ।।८६ ।।\n\nसकारं मुखमध्ये तु बालार्कसदृशं परम् ।\n\nमादनं जठरे देवि वराभं परिचिन्तयेत् ।।८७ ।।\n\nपृ० २७५) हकारं प्राणवायौ च हंसा [भि?भं] परिचिन्तयेत् ।\n\nकलाषोडशपत्रे च इन्द्रमोंकाररूपकम् ।।८८ ।।\n\nह्रींकारं हृदये पद्मे कोटिसूर्यसमप्रभम् ।\n\nबिन्दुद्वये कुच१युग्मे यवा२भे चार्धचन्द्रकम् ।।८९ ।।\n\nनादबिन्दुस्तदग्रे तु शिवशक्तिसमन्विते ।\n\nकामराजं महेशानि आकर्षणकरं परम् ।।९० ।।\n\nनाभिपद्मे त्रिकोणे च दाडिमाभं सकारकम् ।\n\nपादद्वये महेशानि मादनं दीपसंनिभम् ।।९१ ।।\n\nपृष्ठोपरिस्थितं देवि इन्द्रं३ तेजःस्वरूपिणम् ।\n\nचतुर्थं योनिमध्ये तु दीपाभं परिचिन्तयेत् ।।९२ ।।\n\nशिवेन लिङ्गरूपेण तद्बिन्दुयुगलेन च ।\n\nविद्याबीजत्रयं देवि योनित्वे परिचिन्तयेत् ।।९३ ।।\n\nलिङ्गं योनिं च सत्त्वं च चतुर्थं कथितं मया ।\n\n[५] अथ सर्वरहस्यार्थं कथयामि तवानघे ।।९४ ।।\n\nमूलाधारे ज्वल४द्रूपे वाग्भवाकार[तद्धि?तां] गते ।\n\nअष्टात्रिंशत्कलायुक्तपञ्चाशद्वर्णविग्रहा ।।९५ ।।\n\nविद्या कुण्डलिनीरूपा मण्डलत्रयभेदिनी ।\n\nतडित्कोटिप्रभाप्रख्या बिषतन्तुनिभाकृतिः ।।९६ ।।\n\nव्योमेन्दुमण्डलासक्ता [स्व?सु]धास्रोतःस्वरूपिणी ।\n\nसदाव्याप्तजगत्कृत्स्ना सदानन्दस्वरूपिणी ।।९७ ।।\n\nएषा स्वात्मेति बुद्धिस्तु रहस्यार्थो परमेश्वरि ।\n\nपृ० २७६) [६] महातत्त्वार्थ इति यत्तच्च देवि ब्रवीमि ते ।।९८ ।।\n\nनिष्कले परमे सूक्ष्मे निर्लिप्ते [निर्लक्ष्ये ख पाठः ।] भाववर्जिते ।\n\nव्योमातीते परे तत्त्वे प्रकाशानन्दविग्रहे ।।९९ ।।\n\nविश्वोत्तीर्णे विश्वमये तत्त्वे स्वात्मनियोज[येत्?नम्] ।\n\nतदा प्रकाशमानत्वात् तेजसां तमसामपि ।।१०० ।।\n\nअविनाभावरूपत्वं तस्माद्विश्वस्य सर्वतः ।\n\nप्रकाशते महातत्त्वं दिव्यक्रीडारसो[सोद्बले ख पाठः ।]ज्ज्वले ।।१०१ ।।\n\nनिरस्तसर्वसंकल्पविकल्पस्थितिपूर्वकः ।\n\nरहस्यार्थो मया प्रोक्तः सद्यः प्रत्ययकारकः ।।१०२ ।।\n\nइति श्रीगन्धर्वतन्त्रे पार्वतीश्वरसंवादे विद्यासाधननिर्णयो एकोनत्रिशः पटलः ।।२९ ।।\n\nपृ० २७७) त्रिंशः पटलः ।\n\nईश्वर उवाच \n\nअकथ्यमपि देवेशि तव स्नेहाद्वदाम्यहम् ।\n\nत्रिकूटान्ते हंसबीजं बिन्दुनादविभूषितम् ।।१ ।।\n\nविपरीतेन वा देवि दुर्लभं पापचेतसाम् ।\n\nहकारः प्राणरूपस्तु सकारो जीव उच्यते ।।२ ।।\n\nउभौ जीवेति विख्यातौ त्रैलोक्ये सचराचरे ।\n\nहकारं शुक्लवर्णाढ्यं चन्द्रकोटिसमप्रभम् ।।३ ।।\n\nसकारं रक्तवर्णाढ्यं कोटिसूर्यसमप्रभम् ।\n\nभावनं त्वस्य मन्त्रस्य जपमात्रं न विद्यते ।।४ ।।\n\nअजपा तेन विख्याता शिवशक्तिसमन्विता ।\n\nन्यासमन्त्रस्य विद्याया हकारः प्राण उच्यते ।।५ ।।\n\nसकारो [सकार जीवमाख्बात जीव कामेन मण्डितम् क पाठः ।] जीव आख्यातो जीवः कामेन मण्डितः ।\n\nमादनं प्राणरूपं तु वि(मर्ष?कासः) शिव उच्यते ।।६ ।।\n\nसकारस्थः परो ज्ञेयः संकोचः शक्तिरूपवान् ।\n\nसंकोचः परमा शक्तिर्वि(मर्ष?कासः) परमः शिवः ।।७ ।।\n\nसंकोचश्च विकासश्च हस इत्यक्षरद्वयम् ।\n\nतयोरस्वररूपेण [क?ह]वर्णे बिल्व(न्दु)मालिनी ।।८ ।।\n\nपृ० २७८) प्राणो बिन्दुरिति प्रोक्तः साहचर्याद्वरानने ।\n\nसपूर्वमुदितं मन्त्रं शंभुशक्त्यैक्यवाचकम् ।।९ ।।\n\nजीवशक्त्यैक्यसिद्ध्यर्थं गदितं सुरपूजिते ।\n\nअस्मिन्मन्त्रे वरारोहे कालकर्मान्तवर्त्मना ।।१० ।।\n\nवर्तते यस्तु युक्तात्मा असाध्यमपि साधयेत् ।\n\nत्वं च जीवैक्यसिद्ध्यर्थमुदितं मन्त्रनायकम् ।।११ ।।\n\nतथ्यं मद्वाक्यतो(देवि?विद्धि) फलाफलस्पृहां त्यज ।\n\nअस्मिन्मन्त्रे महाभागे समे जप्ते वदाम्यहम् ।।१२ ।।\n\nसर्वे मन्त्राः प्रसिध्यन्ति जीवन्ति च पुनन्ति च ।\n\nप्राणन्ति च महाभागे सत्यं सत्यं वदाम्यहम् ।।१३ ।।\n\nसोऽहंभावेन भावेन भावनं भावनं मतम् ।\n\nसोऽहंभावेन भावं तु उक्तलक्षण(क्ष्यते?क्षितम्) ।।१४ ।।\n\nकृत्वाहंभावमुत्सृज्य सोऽहंभावे स्थिरीभवेत् ।\n\nशंभुभावे स्थिरीभूते बिन्दुं शंभौ विभावयेत् ।।१५ ।।\n\nसच्चित्सुखमयः शंभुस्त्रिरूपः सर्वकर्मणि ।\n\nसर्वदा भा(ष?व्य)ते यस्मात्तन्मयं त्वखिलं ततः ।।१६ ।।\n\nसत्संनिधिसमज्ञेषु शंभुश्चैव प्रकाशते ।\n\nकामः कामयते [यतो भेदमिति तद्रूपतामति क पाठः ।] भेदमेति तद्रूपतां मतिः ।।१७ ।।\n\nपृ० २७९) यत्र [अत्र चित्सत्त्वये र्व्याप्तिर्य क पाठः ।] चित्सत्तयोर्व्याप्तिस्तत्रानन्दोऽमिजायते ।\n\nयत्रानन्दो भवेद्भावे तत्र चित्सत्त[त्त्व क पाठः ।]योः स्थितिः ।।१८ ।।\n\nया चित्सत्तैव सा प्रोक्ता या[अ क पाठः ।] सत्ता सा चिदुच्यते ।\n\nएवं चित्सत्त[त्त्व क पाठः ।]योरैक्ये स्थिरीभूते वरानने ।।१९ ।।\n\nआनन्देन समावेशोऽसुचिरादेव जायते ।\n\nतदानन्दमयं विश्वं स्वात्माभेदं प्रकाशते ।।२० ।।\n\nएवं शंभुमये भावे सर्वतः प्रभवे शिवे ।\n\nसर्वशक्त्युपभोगे तु जीवन्मुक्तो महीं वसेत् ।।२१ ।।\n\nभावद्या ? वस्तुभूताया हसौ . . . ।\n\nप्राणा स्वराः समाख्याता बिन्दुस[ङ्गौ?र्गौ]च चेतना ।।२२ ।।\n\nअन्यान्यावयवानि स्युरन्यानि परमेश्वरि ।\n\nतेन तद्युक्तितो मन्त्राः प्रसीदन्ति नचान्यथा ।।२३ ।।\n\nबिन्दुसर्गौ[सगौ क पाठः ।] हसौ तुर्यस्वरश्चेति च पञ्चमम् ।\n\nभवत्या मातृकादेहे विद्धि चैतन्यजृम्भणम् ।।३४ ।।\n\nतेन तैर्हीनरूपास्तु मन्त्रा विद्यास्तथा परे ।\n\nनिष्प्राणदेहवत्कार्यकरणेष्वक्षमाः स्मृताः ।।२५ ।।\n\nरमां मायां हंसबीजं वाग्भ[वत्ये?वाद्ये]नियोजयेत् ।\n\nशक्त्यन्ते परमेशानि सोऽहं मायां रमां तथा ।।२६ ।।\n\nपृ० २८०) कामाराजाह्वये देवि क्रोधीशं शक्रसंयुतम् ।\n\nमायाबिन्दुसमायुक्तं कोटिसूर्यसमप्रभम् ।।२७ ।।\n\nस्फुरत् त्रिकोणमध्यस्थं किरणानेकसंवृतम् ।\n\nएतत्प्राणं महाभागे गुप्तं ग्रन्थे प्रकाशितम् ।।२८ ।।\n\nबोधिन्या बोधयेद्विद्यां संदीपन्या च दीपयेत् ।\n\nतारमायारमायोगो म(नो?नु)र्दीपनमुच्यते ।।२९ ।।\n\nजीवन्या जीवयेद्विद्याममृतैरमृतं चरेत् ।\n\nपृथग्विधं तु तस्यापि साधनं शृणु पार्वति ।।३० ।।\n\nवाग्भवबीजरूपां[पं क पाठः ।] तु दीपाभां तन्तुरूपिणीं ।\n\nगच्छन्तीं ब्रह्ममार्गेण लिङ्गभेदक्रमेण तु ।।३१ ।।\n\nविशे[विशदस्था क पाठः ।]दच्छामृतं दिव्यं क्षीरधारोपमं[मद्रवम् क पाठः ।] द्रवत् ।\n\nपीत्वाकुलामृतं देवि पुनरेव विशेत् कुलम् ।।३२ ।।\n\nपुनरेवाकुलं गच्छेद् द्वादशान्ते वरानने ।\n\nसहस्रारे महापद्मे वाग्भवं पूर्णचन्द्रकम् ।।३३ ।।\n\nब्रह्मग्रन्थिं ततो भित्त्वा [वह्निविषाधारद्वयमध्यवर्तिन शाक्ताख्यमाधार भित्त्वेत्यर्थ० ।] सप्तषष्ट्याख्यधारया ? ।\n\nनासिकारन्ध्रमार्गेण त्वात्ममूलं प्रवेशयेत् ।।३४ ।।\n\nजिह्वामापूर्य भो देवि मातृकावर्णरूपिणीम् ।\n\nबहिर्गतां तु वाग्रूपां जिह्वाग्रे दीपरूपिणीम् ।।३५ ।।\n\nपृ० २८१) आमूलाद्ब्रह्मरन्ध्रान्तं तस्माज्जिह्वावधि प्रिये ।\n\nवाग्भवबीजरूपां तां दीपशिखां विभावयेत् ।।३५ ।।\n\nलक्षमेकमिदं जप्त्वा सर्वपापहरो भवेत् ।\n\nअव्याहतमतिः शास्त्रे विजयी वाक्पतेरपि ।।३६ ।।\n\nवादे सदसि वाक्यस्य स्तम्भकः प्रतिवादिनः ।\n\nसत्पण्डितघटाटोप[जात?जेता]ऽप्रतिहतप्र[भु?भः] ।।३७ ।।\n\nपदगुम्फैर्महाकाव्यकर्ता स(त्रा?जा)यते शिवे ।\n\nइति ते कथितं देवि वाग्भवस्यापि साधनम् ।।३८ ।।\n\nअथ कामकलाबीजस्वरूपां चिन्तयेत् पराम् ।\n\nउद्यदादित्यसंकाशां स्फुरद्दीपशिखानिभाम् ।।३९ ।।\n\nगच्छन्तीं ब्रह्ममार्गेण ब्रह्मरन्ध्रावधि प्रिये ।\n\nप्र[पतद्भिर्बि क पाठः ।]पतद्बिन्दुधाराभिः शुद्धलाक्षारसोपमम्[मै क पाठः ।] ।।४० ।।\n\nसमस्तभुवनाभोगकवलीकृतजीवनाम् ।\n\nमहा[त्म?स्व]महिमाक्रान्तिध्वस्ताहंकृतिभूमिकाम् ।।४१ ।।\n\nचिन्तयित्वा महेशानि वशयेज्जगतीमिमाम् ।\n\nचिन्तयेद्योषितां योनौ चल[ज्ज्वा?ज्ज]लेन्दुसंनिभाम् ।।४२ ।।\n\nतद्दृष्टि[वशगा क पाठः ।]पथगा नारी दैवी वाप्यथवासुरी ।\n\nनिवेदितात्मसर्वस्वा वशगा देवि जायते ।।४३ ।।\n\nपृ० २८२) अथ वक्ष्ये महेशानि शक्तिकूटस्य साधनम् ।\n\nआधाराद्ब्रह्मरन्ध्रान्तं विद्युदग्निसमप्रभम् ।।४५ ।।\n\nस्रवत्सुधामयं देवि शक्तिकूटं विचिन्तयेत् ।\n\nदेहिनाममृतानन्दवर्षधारारसोपमम् ।।४६ ।।\n\nसर्पाणां दर्शनादेव (उडी?जडी)करणकारकः ।\n\nस्थिरजङ्ग[मकालाख्य क पाठः ।]मशंकाख्यविषघातविनाशकः [विषोपविषनाशानः ख पाठः ।] ।।४७ ।।\n\nमहारोग[रौद्र क पाठः ।]पीडितानां शरच्चन्द्रकरोपमः ।\n\nदेव्युवाच ।\n\nकथं कामकला देव सूचिता न प्रकाशिता ।।४८ ।।\n\nयस्याः स्मरणमात्रेण सायुज्यं लभते नरः ।\n\nईश्वर उवाच ।\n\nतत्त्रैविध्यं शृणु प्राज्ञे सर्वतन्त्रेषु गोपितम् ।।४९ ।।\n\nस्थूलं समं तथा नाम सूक्ष्मं मन्त्रतनुं तथा ।\n\nनभोमहाबिन्दुमुखी चन्द्रसूर्यस्तनद्वया ।।५० ।।\n\nसुमेरुहार्धकलया शोभमाना मही यदा ।\n\nपातालतलविन्यस्ता [न्यासात् ख पाठः ।] त्रिलोकीयं कलात्मिका ।।५१ ।।\n\nललितायास्त्रिभिर्बीजैः प्रकाशार्थो य ईर्यते ।\n\nतस्यविम(र्ष?र्श)ईकारो बिन्दुना तत्त्रिधा गतम् ।।५२ ।।\n\nपृ० २८३) तत्तुरीयस्वरूपार्णं बिन्दुत्रितयवदीरितम् ।\n\nईकारोर्ध्वगतो बिन्दुर्मुखं भानुरधोगतौ ।।५३ ।।\n\nस्तनौ दहनशीतांशू योनिर्हार्धकला भवेत् ।\n\nतदात्मक(स्तु?त्व)दव्यास्तु[स्ते ख पाठः ।] साधकस्य च तद्भवेत् ।।५४ ।।\n\nतदुद्भवं शृणु प्राज्ञे महोदयकरं परम् ।\n\nऊर्ध्वबिन्द्वात्मकं वक्त्रमधोबिन्दुद्वयात्मकम् ।।५५ ।।\n\nकुचद्वयं तु तच्छेषैः शेषाङ्गानि विभावयेत् ।\n\nइति ते कथिता कामकलाया बाह्यभावना ।।५६ ।।\n\nतामेव त्वां पुनर्वक्ष्ये भावनामान्तरा[लिकीन् ख पाठः ।]त्मिकाम् ।\n\nमूलादिब्रह्मरन्ध्रान्तं स्फुरद्विद्युल्लताकृतिम् ।।५७ ।।\n\nध्यायेत् कुण्डलिनीं देवि तद्विद्यास्वरूपिणीम् ।\n\nषट्चक्रभेदिनीं देवीं बिन्दुत्रयात्मिकां पराम् ।।५८ ।।\n\nतां च हार्धकलारूपां चिन्तयेत्पद्ममध्यगाम् ।\n\nएवं कामकलारूपा जागर्ति सचराचरे ।।५९ ।।\n\nसा च त्रयीमयी प्रोक्ता नास्ति किंचित्तया विना ।\n\nसाम्ना मुखं समाख्यातमृग्यजुर्भ्यां स्तनद्वयम् ।।६० ।।\n\nअथर्वणा समाख्याता हार्धरूपा परा कला ।\n\nतुरीयं परमेशानि साक्षाद्ब्रह्मैव केवलम् ।।६१ ।।\n\nपृ० २८४) एतत्कामकलारूपं ध्यानं गुह्यतमं परम् ।\n\nनाशिष्याय प्रदातव्यं नाभक्ताय कदाचन ।।६२ ।।\n\nएतत्प्रकाशनं यच्च आयुःक्षयकरं स्मृतम् ।\n\nसाधकस्य विनाशस्तु तस्मान्नैतत् प्रकाशयेत् ।।६३ ।।\n\nलोभान्मोहाच्च गर्वाच्च विद्वेषाद्वा प्रकाशयेत् ।\n\nसोऽचिरान्मृत्युमाप्नोति शस्त्रघातविषादिभिः ।।६४ ।।\n\nइति श्रीगन्धर्वतन्त्रे पार्वतीश्वरसंवादे विद्याकूटत्रयसाधननिरूपणं त्रिंशः पटलः ।।३० ।।\n\nपृ० २८५) एकत्रिंशः पटलः ।\n\nदेव्युवाच \n\nहोमस्य कथयेशान विधानं पूर्वसूचितम् ।\n\nईश्वर उवाच \n\nकिंशुकैर्हवनं देव्याः कुसुम्भकुसुमैरपि ।।१ ।।\n\nनागकेसरपुष्पैर्वा मधूकै रक्तपद्मकैः ।\n\nकरवीरैः (र्यवा?र्जपा) पुष्पैर्मधुरत्रयमिश्रितैः ।।२ ।।\n\nसर्वसिद्धिप्रदं कुण्डं चतुरस्रं वरानने ।\n\nकुण्डं सुलक्षणं कृत्वा होमयेत् संस्कृतेऽनले ।।३ ।।\n\nअथवा परमेशानि स्थण्डिलं रचयेद्बुधः ।\n\nनित्यं नैमित्तिकं कुर्यान्न काम्यं स्थण्डिले चरेत् ।।४ ।।\n\nहस्तमात्रं चतुरस्रं गोमयेनोपलेपितम् ।\n\nअङ्गुष्ठपर्वमात्रोच्चं वालुकामण्डलं तथा ।।५ ।।\n\nतत्रापि ले(ख?प)नं कृत्वा तत्र होमः फलप्रदः ।\n\nयवानां तण्डुलैरेवमङ्गुलं चाष्टभिर्भवेत् ।।६ ।।\n\nअदीर्घयोजितैर्हस्तश्चतुर्विंशतिका[र क पाठः ।]ङ्गुलैः ।\n\nएतत्प्रमाणहस्तैस्तु कुण्डादिकं समाचरेत् ।।७ ।।\n\nपृ० २८६) त्रिपुराप्रीतिदो होमः कुण्डे त्रिकोणसंज्ञके ।\n\nपश्चिमात् पूर्वाग्रास्तिस्रो रेखाः प्रादेश[शप्रमाणा क पाठः ।]मात्रकाः ।।८ ।।\n\nविलिख्य च मुकुन्देन्दुपुरन्दरस्वरूपकाः ।\n\nदक्षिणास्तिस्रो रेखा वै विलिख्य तदनन्तरम् ।।९ ।।\n\nरेखाश्च स्युर्वैवस्वतब्रह्मानन्तस्वरूपकाः ।\n\nत्रिकोणं मध्यतो देवि कृत्वा बाह्ये ततः परम् ।।१० ।।\n\nषट्कोणं विधिना चैव कारयेदतिसुन्दरम् ।\n\nअष्टपत्रं च तद्बाह्ये वृत्तेन कर्णिका शुभा ।।११ ।।\n\nचतुरस्रं चतुर्द्वारं मण्डलं विरच्य मध्ये पुष्पाञ्जलिं निक्षिप्य स्रुवादिकमासादयेत् ।स्रुव आज्यं दधि दूर्वा समिधः ।आज्यस्थालीं प्रणीताप्रोक्षणीं च वामतोऽस्मै परिकल्प्याम्भसा प्रोक्षणीमापूर्य वारत्रयमुत्पूय तानि प्रोक्षण्यभिमुख्यानि कृत्वा बालयाभिमन्त्र्य तयैव दूर्वाभिर्मूलादग्रं पुनरग्रान्मूलं त्रिः परिमृज्य दूर्वाभिः पूर्वाग्रमुत्तराग्रं च विस्तरेत्(?)मूलविद्यां समुच्चरन् ऽस्थण्डिलाय नमःऽ इति संपूज्य, त्रिकोणमध्ये कामेश्वरीकामेश्वरौ यष्ट्वा तयोर्मिथुनीभावं ध्यात्वा तावभ्यर्च्य तस्या गर्भे, वैश्वानर जातवेद इहावह लोहिताक्ष सर्वकर्माणि साधय स्वाहेति मूलोद्गतं संविदग्निं ललाटनेत्रद्वारा निर्गतं बाह्याग्नियुक्तं पातयेत् ।ओं उत्तिष्ठ पुरुष हरिपिङ्गल लोहिताक्ष सर्वकर्माणि देहि मे दापय स्वाहेति वह्निमुत्थाप्य, ओं चित्पिङ्गल हनहन दहदह पचपच सर्वज्ञाज्ञापय स्वाहेति कामेश्वरीगर्भे धृतं \n\nपृ० २८७) ध्यात्वा, मुलमुच्चरन् वौषडिति वह्निं विलोक्यास्त्रेण संरक्ष्य ज्वलदग्निमादाय स्थण्डिलं दक्षिणावर्तेन त्रिः परिभ्राम्य ज्वलदिन्धनमेकं हूंफडित्यनेन क्रव्यादाग्निं नैरृत्यां त्यजेत् ।जानुभ्यामवनीं स्पृष्ट्वा वह्निं मध्ये संस्थाप्य क्लीं महात्रिपुरसुन्दरी[री क पाठः ।]वह्निमूर्तये नम [नमोदे क पाठः ।] इति देवीं संपूज्य नाभिमण्डलाद्वहन्नासापुटेन तदग्निना बाह्याग्निमेकीकृत्य यजेत् ।मूलं ऐं क्लीं सौः आं सोऽहं वह्निचैतन्याय [यै क पाठः ।] नमः इति कामेश्वरीगर्भे वह्निं संचिन्त्य तद्देहे षडङ्गानि-सहस्रार्चिषे हृदयाय नमः, स्वस्तिपूर्णाय शिरसे स्वाहा, उत्तिष्ठपुरुषाय शिखायै वषट्, धूमव्यापिने कवचाय हुं, सप्तजिह्वाय नेत्रेभ्यो वौषट्, धनुर्धरायास्त्राय फट् इति यष्ट्वा तप्तजाम्बूनदप्रभं शक्तिस्वस्तिकधरं वरदाभयशोभितकरपङ्कजं दिव्यालंकारभूषितकरविग्रहमम्भोजसंस्थं शुक्लाम्बरधरं त्रिनयनं बद्धमौलिं ध्यात्वा, चक्रे सप्तजिह्वाश्च ईशाने यूं लोहितां, पूर्वे रूं रक्तां, आग्नेये नूं नीलां, नैरृते वूं कृष्णां, पश्चिमे शूं शुभ्रां, दक्षे करालीं, उत्तरे बहुरूपां जप्त्वा कामेशीगर्भोद्भववह्नेः सर्वभावेभ्यो नम इति मन्त्रैर्गर्भाधानपुंसवनसीमन्तोन्नयनजातकर्मनामकरणान्नप्राशनचूडोपनयनकर्म निर्वर्त्य, अमुकाग्नेरमुककर्म कल्पयामि इति विधाय परिषिच्य परिस्तीर्य परिधाय पुनर्ध्यात्वा अग्निमन्त्रेणाग्निं त्रिकोणे पूजयित्वा सप्तजिह्वासु सप्ताहुती[ति क पाठः ।]र्हुत्वा वैश्वानर-उत्तिष्ठ-चित्पिङ्गलैस्त्रिधाहुतिं विधाय षडङ्गानि षट्कोणेषु, \n\nपृ० २८८) अष्टदलेषु अग्नये जातवेदसे सप्तजिह्वाय हव्यवाहनाय अश्वोदरजाय वैश्वानराय कौमारतेजसे विश्वमुखाय देवमुखाय नम इति, लोकपालांश्च भूगृहे, वह्नेर्दक्षिणतो ब्रह्माणमाराध्य आज्यस्थालीं पुरतो निधाय बहुरूपायां जिह्वायां श्रीचक्रराजं तदन्तःस्थां चित्कलामशेषरश्मिमण्डितामालोच्य यष्ट्वा नित्यं हुत्वा कुण्डं मण्डपधूपैरापूर्य दीपैरुज्ज्वाल्य समिधं हुत्वा जुहुयादिष्टमेव च बलीन्प्रदाय ओंभूरग्नये च पृथिव्यै च महते च स्वाहा, ओंभुवो वायवे चान्तरिक्षाय च महते स्वाहा, ओंस्वरादित्याय दिवे च महते च स्वाहा, ओंभूर्भुवःस्वश्चन्द्रमसे च नक्षत्रेभ्यश्च स्वाहा, इति चतुर्भिर्मन्त्रैव्याहृतिहोमं कृत्वा ब्रह्मार्पणमतः परं समिधं हुत्वा देवीमभ्यर्च्य विसृजेदिति ।।\n\nनित्यहोमो मया प्रोक्तः काम्यहोममतः शृणुः ।\n\nमल्लिका-मालतीजातीकुसुमैर्मधुमिश्रितैः ।।१२ ।।\n\nघृतपूर्णैः (कु?फ)लैर्वापि वागीशत्वं प्रजायते ।\n\n(यवा?जपा)पुष्पैराज्ययुतैः करवीरैस्तथाविधैः ।।१३ ।।\n\nहवनान्मोहयेन्मन्त्री लोकत्रयनिवासिनः ।\n\nचम्पकैः पाटलैर्हुत्वा श्रियमाप्नोत्यनुत्तमाम् ।।१४ ।।\n\nकमलै(र्व?र)रुणैर्होमः सम्यक् संपत्तिदायकः ।\n\nरक्तोत्पलैर्जगद्वश्यं नीलैर्दुष्टान्वशं नयेत् ।।१५ ।।\n\n(स्रो?श्वे)तोत्पलैः श्रियं राज्यं लभते हवनात्प्रिये ।\n\nकह्लारहवनैर्लक्ष्मीं सर्वसौभाग्यमेव च ।।१६ ।।\n\nपृ० २८९) बन्धूककुसुमैर्होमे [हुनेद्वापि क पाठः मात् ख पाठः ।] सर्वसत्त्वान् वशं नयेत् ।\n\nक्षीरं दधि मधु त्वाज्यं पृथघुत्वा वरानने ।।१७ ।।\n\nआयुर्बलमथारोग्यं समृद्धिर्जायते नृणाम् ।\n\nरुधिराक्तेन च्छागस्य मांसेन निशि होमतः ।।१८ ।।\n\nमधुरत्रययोगेन गुरुणोक्तविधानतः ।\n\nपरराष्ट्रं वशं नीत्वा कामभोगी भवेन्नरः ।।१९ ।।\n\nद्राक्षाभिर्लक्षहोमेन सिद्धयोऽष्टौ भवन्ति हि ।\n\nकदलीफलहोमेन नारिकेलफलैस्तथा ।।२० ।।\n\nराजानो वशमायान्ति समृद्धिरतुला तथा ।\n\nजम्बूफलैः स्त्रियः सर्वा वश्या भवन्ति निश्चितम् ।।२१ ।।\n\nश्रीफलैरतुला लक्ष्मीः पत्रैश्चापि तथा भवेत् ।\n\nइक्षुखण्डैः सुखावाप्तिस्तद्रसैर्वशगा नृपाः ।।२२ ।।\n\nतिलाज्यहोमतो देवि सर्वकार्याणि साधयेत् ।\n\nघृतपायसहोमेन सिताज्यमधुना सह ।।२३ ।।\n\nत्रैलोक्यं वशमायाति धनधान्यमवाप्नुयात् ।\n\nसोपस्कारैश्च वटकैरुपसर्गान्विनाशयेत् ।।२४ ।।\n\nकर्पूरस्य च होमेन वाग्वेश [श्य क पाठः ।] जायते नृणाम् ।\n\nकुङ्कुमैर्होमतो देवि सर्वदुःखानि नाशयेत् ।।२५ ।।\n\nकस्तूरीहोमतो देवा वशगा नात्र संशयः ।\n\nचन्दनागुरुहोमेन सर्वांल्लोकान् वशं नयेत् ।।२६ ।।\n\nशृणु देवि प्रवक्ष्यामि मानं हवनसिद्धये ।\n\nपुष्पं समग्रं जुहुयाच्छतसंख्यां[ख्यास्तिलास्तथा क पाठः ।]स्तिलांस्थथा ।।२७ ।।\n\nपृ० २९०) लाजा मुष्टिप्रमाणाः स्युर्घृतं कर्षप्रमाणकम् ।\n\nचुल्लुकार्धं मधु क्षीरमन्नं ग्रासमितं भवेत् ।।२८ ।।\n\nसमग्रैश्च सखण्डैश्च फलानां च यथेच्छया ।\n\nरम्भाफलं चतुःखण्डं लघु चेत् खण्डितं नहि ।।२९ ।।\n\nनारिकेलस्य खण्डं तु स्थूलं कुर्यान्मनःप्रियम् ।\n\nप[र?र्व]स्थाने चेक्षुदण्डं मनःसंतोषकारकम् ।।३० ।।\n\nद्राक्षाफलं समग्रं स्याद् गुञ्जामानं ततो भवेत् ।\n\nकर्पूरकौ(षि?शि)कादीनां [कौशिको मृगमद आदिना घुसृण ग्राह्यम् ।] मनःसंतोषकारकम् ।।३१ ।।\n\nएतदाहुतिमानं च कथितं सर्वसिद्धिकृत् ।\n\nकिंशुकैः पापसंघा[हा क पाठः ।]तनाशकैरथवा प्रिये ।।३२ ।।\n\nनानाद्रव्यैः पृथग्भूतैः संगृहीतैर्वरानने ।\n\nयथाशक्त्या तु मिलितैर्होमं कुर्याद्विचक्षणः ।\n\nसर्वविघ्नसमूहं तन्नाशयेन्नात्र संशयः ।।३३ ।।\n\nइति श्रीगन्धर्वतन्त्रे पार्वतीश्वरसंवादे होमतद्द्रव्यविधिनिरूपणं नामैकत्रिंशः पटलः ।।३१ ।।\n\nपृ० १९१) द्वात्रिंशः पटलः ।\n\nदेव्युवाच \n\nवह्नीन्द्वर्कमयी मुद्रा प्रतिष्ठा च कथं भवेत् ।\n\nईश्वर उवाच \n\nसोमसूर्याग्निरूपाः स्युर्वर्णा लो(क?ह)त्रयं तथा ।।१ ।।\n\nस्वराः षोडश सौम्यास्ते सौराः स्युः कादयोऽपरे ।\n\nआग्नेयास्ते समुद्दिष्टा यादयो दश चापरे ।।२ ।।\n\nरौप्यमिन्दुस्तथा हेम सूर्यस्ताम्रं हुताशनः ।\n\nलोहभागाः समुद्दिष्टा स्वराद्यक्षरसंख्यया ।।३ ।।\n\nतैर्लोहैः कारयेन्मुद्रामसंकलितसंग[स क पाठः ।]ताम् ।\n\nपञ्चामृतैः पञ्चगव्यैः क्षालयित्वा शुभेऽहनि ।।४ ।।\n\nभानुवारे शुभे लग्ने पूर्वोक्तमातृकाम्बुजे ।\n\nमध्यादि स्थापयेत्तेषु पत्रेषु कलशानपि ।।५ ।।\n\nतन्तुभिर्वेष्टिताञ् शुद्धान् बहिश्चन्दनचर्चितान् ।\n\nसुधूपवासितान्देवि दूर्वाक्षतसमन्वितान् ।।६ ।।\n\nक्वाथेन पूरयेद्देवि यथावदक्षरौषधैः ।\n\nरोचनाचन्द्रकाश्मीरलघुकस्तूरीकायुतैः ।।७ ।।\n\nपृ० २९२) आपूर्य गन्धतोयैस्तान्वेष्टयेदंशुकैः शुभैः ।\n\nमुक्तामाणिक्यवैदूर्यगोमेदवज्रविद्रुमान् ।।८ ।।\n\nपुष्परागं मरकतं नीलं चेति यथाक्रमम् ।\n\nविन्यसेत्तेषु कुम्भेषु रत्नाङ्कितफलानि च ।।९ ।।\n\nस्थापयेत् कुम्भवक्त्रेषु कोमलांश्चूतपल्लवान् ।\n\nमध्यकुम्भे च मुद्रां तां विन्यस्य बहुमङ्गलैः ।।१० ।।\n\nबीजत्रयं त्रिधा कृत्वा मातृकां च त्रिधा तथा ।\n\nविभज्य पूजयेद्देवि सोमसूर्यहुताशनान् ।।११ ।।\n\nतत्रावाह्य यजेद्देवीं संमोहनीं परां ततः ।\n\nप्राणानायम्य विधिवत् पूर्ववन्मातृकां न्यसेत् ।।१२ ।।\n\n(वि?त्रि)नेत्रां तरुणेन्द्वाभां बालार्ककिरणारुणाम् ।\n\nअक्षमालाङ्कुशशरा[धरा क पाठः ।]न् पाशं पद्मद्वयं तथा ।।१३ ।।\n\nआबिभ्रतीं कराम्भोजैः पुण्ड्रेक्षुचापपुस्तकम्[कान् क पाठः ।] ।\n\nमायाश्रीकामबीजाद्यां नित्यां वर्णमयीं भजेत् ।।१४ ।।\n\nनानाविधैस्तु कुसुमैर्धूपैर्दीपैर्मनोहरैः ।\n\nउच्चावचैरुपहारैः पूजयित्वा यथाविधि ।।१५ ।।\n\nशर्कराघृतसंयुक्तं पायसं च निवेदयेत् ।\n\nपूजयेद्दिक्षु कुम्भेषु व्यापिन्यादीन्यथाक्रमम् ।।१६ ।।\n\nव्यापिनी पालिनी पश्चात् प्लाविनी क्लेदिनी तथा ।\n\nधरिणी मालिनी चैव हर्षिणी शान्तिनी तथा ।।१७ ।।\n\nव्यापिन्यश्चाष्टसंख्या वै एताः पर्वतनन्दिनि[नी क पाठः ।] ।\n\nसाग्रं सहस्रं संजप्य स्पृष्ट्वा तां मुद्रिकां ततः ।।१८ ।।\n\nपृ० २९३) होमयेत्संस्कृते वह्नौ सहस्रं हविषा तथा ।\n\nतस्यां संपातयेद्देवि विधिनाहुतिशेषकम् ।।१९ ।।\n\nसमोहनीं समुद्दिश्य गृहीत्वाज्यं स्रुवेण तु ।\n\nबीजत्रययुतां देवि मातृकां बिन्दुसंयुताम् ।।२० ।।\n\nवह्निभार्यान्वितां पश्चात् कृत्वा वै होमयेत्ततः ।\n\nमण्डले मातृकादेव्याः शिष्यं निवेश्य सादरम् ।।२१ ।।\n\nसुरास्त्वामिति मन्त्रैस्तु नवभिः कलशैः शुभैः ।\n\nअभिषिच्य विनीताय दद्यात्तां मुद्रिकां गुरुः ।।२२ ।।\n\nइयं रक्षाकरी मुद्रा विषरोगविनाशिनी ।\n\nव्यालचौरमृगादिभ्यो रक्षां कुर्याद्विशेषतः ।।२३ ।।\n\nसर्ववश्यकरी शुद्धा शुद्धिदाशुद्धिहारिणी ।\n\nतर्जन्यां धारयेदेनां विधिना मनुजेश्वरः ।।२४ ।।\n\nयुद्धे विजयमाप्नोति श्रिया परमया युतः ।\n\nविभजेन्मातृकां देवि नववर्गांस्तथोदितान् ।।२५ ।।\n\nनववर्गसमुत्पन्ना नवरत्नेश्वरा ग्रहाः ।\n\nअर्केन्दुवक्रज्ञगुरुभृगुमन्दाहिकेतवः ।।२६ ।।\n\nनवरत्नैर्महेशानि मुद्रां कुर्याद्यथेच्छया ।\n\nतद्रत्नेषु [तेषु रत्नेषु क पाठः ।] ग्रहान्सर्वान् पूजयित्वा विधानतः ।।२७ ।।\n\nआवाह्य पूजयेद्देवीं संमोहनीं परां तथा ।\n\nजपहोमादिकं सर्वं कुर्यात्पूर्वोक्तवर्त्मना ।।२८ ।।\n\nयो मुद्रां धारयेदेनां तस्य स्युर्वशगा ग्रहाः ।\n\nवर्धते तस्य सौभाग्यं लक्ष्मीरव्याहता भवेत् ।।२९ ।।\n\n[न्या क पाठः ।]??????\n\nपृ० २९४) द्रोहिणस्तस्य नश्यन्ति नश्यन्ति सकलापदः ।\n\nरक्षोभूतपिशाचाद्या ने(क्ष्य?क्ष)न्ते तं भयातुराः ।।३० ।।\n\nउपर्युपरि वर्धन्ते धनरत्नानि संपदः ।\n\nविना प्रतिष्ठया मुद्रां धारयित्वा पतत्यधः ।\n\nनाप्नोति च फलं तस्माद्धारयेद्विधिना प्रिये ।।३१ ।।\n\nइति श्रीगन्धर्वतन्त्रे पार्वतीश्वरसंवादे मुद्राधारणविधिनिरूपणं नाम द्वात्रिंशः पटलः ।।३२ ।।\n\nपृ० २९५) त्रयस्त्रिंशः पटलः ।\n\nदेव्युवाच \n\nचक्रराजस्त्वया प्रोक्तः प्रतिष्ठा न प्रकाशिता ।\n\nईश्वर उवाच \n\nचक्रे मूर्तौ तथा शिष्ये प्रतिष्ठा त्रिविधोच्यते ।।१ ।।\n\nप्रतिष्ठितस्तथा शिष्यो दीक्षया खलु पार्वति ।\n\nअर्चां [अर्च्या क पाठः ।] रत्नमयीं कृत्वा हैमीं वा राजतीं प्रिये ।।२ ।।\n\nप्रतिष्ठां विधिवत् कुर्यात् संस्थाप्य च गृहे शुभे ।\n\nमासि मासि चरेद्यात्रां महाविभवविस्त[राम् ख पाठः ।]रात् ।।३ ।।\n\nचतुःषष्ट्युपचारैस्तु पूजां कुर्याद्दिने दिने ।\n\nदीक्षोक्तविधिना पूर्वमधिवासादिकं चरेत् ।।४ ।।\n\nवासोभूषणगन्धाद्यैः कार्यतत्त्वार्थविद्गुरुः ।\n\nउक्तेन विधिना पूर्वं कृत्यं निर्वर्त्य दे[दै ख पाठः ।]शिकः ।।५ ।।\n\nपञ्चामृतैः पञ्चगव्यैः क्षालयेच्चक्रराजकम् ।\n\nतथाविधे गृहे वेद्यां पूजयित्वा यथाविधि ।।६ ।।\n\nनानाकुसुमसौरभ्यवासितेऽतिमनोहरे ।\n\nसुषुम्नाव(र्तिने?र्त्मना)चक्रं पर्यङ्केऽथ निवेशयेत् ।।७ ।।\n\nपृ० २९६) कुङ्कुमागुरुकस्तूरीकर्पूरैरथ चन्दनैः ।\n\nविलिप्य विविधैर्गन्धैः कुङ्कुमैरपि योजयेत् ।।८ ।।\n\nदिव्येन वाससाच्छाद्य कर्पूरैरधिवासयेत् ।\n\nधूपैः सुधूपितं कृत्वा दीपैरुज्ज्वाल्य पार्वति ।।९ ।।\n\nकर्पूरवासितैस्तोयैः पूरितान् कलशाञ् शिवे ।\n\nएकाशीतिपदे तत्र स्थापयेद्वस्त्रवेष्टितान् ।।१० ।।\n\nहेमगर्भान्समाञ्छुद्धान् पुष्पमालाद्यलंकृतान् ।\n\nएकाशीतिपदोपेतं चतुरस्रं तु मण्डलम् ।।११ ।।\n\nब्रह्मचारी गुरुस्तत्र सशिष्यश्चापि संविशेत् ।\n\nप्रातरेव तु तत्सर्वं विनिर्वर्त्य विधानतः ।।१२ ।।\n\nपूर्वोक्तेन विधानेन प्रविशेन्मण्डपे गुरुः ।\n\nपूर्ववदपरं कृत्वा आसनमुपविश्य च ।।१३ ।।\n\nतथासनं च निर्वर्त्य चक्रमुत्थापयेत् ततः ।\n\nपञ्चामृतैः पञ्चगव्यैः क्षालयित्वा विधानतः ।।१४ ।।\n\nनिधाय भद्रपीठे च तत्र देवीं विभावयेत् ।\n\nक्षौद्राज्यदुग्धैः प्रथमं नारिकेलाम्भसा ततः ।।१५ ।।\n\nइक्षुरसैस्तथा तोयैरभिषिच्य समन्त्रकम् ।\n\nतैरेव कलशैः सम्यगभिषिञ्चेद्यथाविधि ।।१६ ।।\n\nसर्वतीर्थाम्बुपूर्णेन भृङ्गारेणाभिषिच्य वै ।\n\nचक्रं [कराभ्यामुद्धृत्य तच्चक्र क पाठः ।] कराभ्यामुद्धृत्य स्थापयेद्धेमपीठके ।।१७ ।।\n\nततो देवीं हृदि ध्यात्वा यथोक्तध्यानयोगतः ।\n\nआवाह्य चक्रमध्ये च तथैवैकाग्रचित्तवान् ।।१८ ।।\n\nपृ० २९७) निर्वर्त्य विधिना देवि चक्रं स्पृष्ट्वा करेण च ।\n\nकुङ्कुमागुरुकस्तूरीरोचनाचन्दनेन्दुभिः ।।१९ ।।\n\nविलिप्याथ पुनश्चक्र सुवर्णस्य शलाकया ।\n\nरेखोन्मी[न्मे क पाठः ।]लनमापाद्य यजेदाधारपूर्वकम् ।।२० ।।\n\nप्राणप्रतिष्ठामन्त्रेण प्राणांस्तत्र निवेशयेत् ।\n\n[सनादादि क्षीरोदधि आं, रेफमारूढो नकुलीशो ह मायादिना इं बीजेन लाञ्छितः ।कामदेव क अग्नि रेफ सद्योजात ओ तेन क्रों, शिवबीज सचन्द्रकमिति हस, ।तत सर्गवानित्यादिना सोहमिति बीजोद्धार ।] क्षीरोदधिः सनादेन बिन्दुना परिमण्डितः ।।२१ ।।\n\nनकुलीशोऽग्निमारूढो मायानादेन्दुलाञ्छितः ।\n\nकामदेवोऽग्निमारूढः सद्योजातेन भूषितः ।।२२ ।।\n\nनादबिन्दुकलायुक्तः सर्वप्राणप्रदायकः ।\n\nबीजत्रयमिदं देवि शिवबीजं सचन्द्रकम् ।।२३ ।।\n\nतदन्ते परमेशानि (स्व?स)र्गवान् भृगुरव्ययः ।\n\nततो भू(यात्तु?यस्तु)षष्ट्यन्ता महात्रिपुरसुन्दरी ।।२४ ।।\n\nक्रमात्प्राणा इह प्राणास्तथा जीव इह स्थितः ।\n\nअमुष्याः सर्वेन्द्रियाणि भूयोऽमुष्याश्च पार्वति ।।२५ ।।\n\nवाङ्मनोनयनश्रोत्रघ्राणप्राणास्तथैव च ।\n\nपश्चादिहागत्य सुखं चिर तिष्ठन्त्वग्निप्रिया ।।२६ ।।\n\nअयं प्राणमनुः [आं ह्रीं क्रों हस सोह महात्रिपुरसुन्दर्या, प्राणा इह प्राणा १५ं जीव इह स्थित १५ं सर्वेन्द्रियाणि १५ं वाङ्मनोनयनश्रोत्रघ्राणप्राणा इहागत्य सुख चिर तिष्ठन्तु स्वाहेति स्पष्टम् ।] प्रोक्तः सर्वजीवप्रदायकः ।\n\nअनेन मनुना देव्याः प्राणांस्तत्र निवेश्य च ।।२७ ।।\n\nस्पृशञ्जपेत् कराग्रेण श्रीचक्रं पूजयेत्ततः ।\n\nउपचारैस्तथा प्रोक्तैस्त्रिसंध्यं त्रिदिनं यजेत् ।।२८ ।।\n\nपृ० २९८) तत्र तत्र महादेवीं होमयेद्विधिना तथा ।\n\nअष्टोत्तरशतं देवि पायसैर्मधुराप्लुतैः ।।२९ ।।\n\nवाद्यैर्नानाविधैर्देवि नृत्यगीतपुरःसरैः ।\n\nजयशब्दान्वितैः स्तोत्रैर्महोत्सवमुदान्वितः ।।३० ।।\n\nकृत्वाथ गुरुवे दद्याद्दक्षिणां पूर्वसूचिताम् ।\n\nप्रमदाः परितोष्याथ ब्राह्मणानपि तोषयेत् ।।३१ ।।\n\nएवं देवि प्रतिष्ठायां देवीसांनिध्यकारकः ।\n\nयन्त्रे मन्त्रे कुले चैव कुलालंकरणे तथा ।।३२ ।।\n\nत्रैपुरे चास्त्रश[शा क पाठः ।]स्त्रे च पूजयेद्वा तथात्मानि ।\n\nप्रतिमायां तथा वह्नौ शिवलिङ्गे तथा गुरौ ।।३३ ।।\n\nपूजाधाराणि देवेशि कथितानि मयानघे ।\n\nनान्यत्र पूजयेद्देवीं यदी[दि क पाठः ।]च्छेदात्मनो हितम् ।।३४ ।।\n\nइति श्रीगन्धर्वतन्त्रे पार्वतीश्वरसंवादे चक्रराजप्रतिष्ठानिरूपणं नाम त्रयस्त्रिंशः पटलः ।।३३ ।।\n\nपृ० २९९) चतुस्त्रिंशः पटलः ।\n\nईश्वर उवाच \n\nकुलाचारं शृणु प्राज्ञे प्रकीर्णं कथ्यते मया ।\n\n(अमा?विना मान्) दक्षिणं वामं नो[नैवो क पाठः ।]पोष्य परमां यजेत् ।।१ ।।\n\nप्राणिहिंसां न कुर्वीत न चात्मानं प्रपीडयेत् ।\n\nहेतुद्रव्यमनास्वाद्य न स्मरेत्सुन्दरीं शिवे ।।२ ।।\n\nविना मद्येन मांसेन परस्त्रीरमणं विना ।\n\nयजनं तु महादेव्या अगव्यं भोजनं यथा ।।३ ।।\n\nअनैक्षवमगव्यं च भोजनं मृतभोजनम् ।\n\nउपवासव्रतं नैव कुर्यादिह कदाचन ।।४ ।।\n\nदुर्गन्धवदनो वापि विरागवदनोऽपि च ।\n\nअकौलभूषणो वापि रक्तपुष्पविवर्जितः ।।५ ।।\n\nअविश्वासहृदा युक्तः शिवस्य पत्रधारकः ।\n\nतथा नान्यमना भूत्वा सुन्दरीं समुपासयेत् ।।६ ।।\n\nअतो न तुलसीपुष्पैस्तत्पत्रैर्न यजेत्पराम् ।\n\nकन्यायोनिं न वीक्षेत [यु क पाठः ।] बीभत्सुं न विलोकयेत् ।।७ ।।\n\nन नग्नां नान्ययोषां च न वीक्षेत्प्रकटस्तनीम् ।\n\nक्रीडाकुलकुमारीणां दर्शनाद्वन्दनं शिवे ।।८ ।।\n२ च क पाठः ।????\n\nपृ० ३००) न दुष्यति मनो येन नारीणां तत्समाचरेत् ।\n\nनारीणां विप्रियं कृत्वा सिद्धोऽपि नश्यति ध्रुवम् ।।९ ।।\n\nनैकवारं समश्नीया(न्नहृत्य?न्नाहार्य)पूतिगन्धयुक् ।\n\nस्वयं हृद्यं स्थिरं स्वादु प्रशस्तं मधुरं तथा ।।१० ।।\n\nआहा(रं?र्य)साधकेन्द्राणामल्पमल्पतर शिवम् ।\n\nकट्वम्ललवणानां च नातिप्रियतरं[रो क पाठः ।] भवेत् ।।११ ।।\n\nयद्भुङ्क्ते जीर्यते शीघ्रं तदश्नीयान्न चाधिकम् ।\n\nयदिच्छा जायते भोक्तुं तदश्नीयादपूर्णकम् ।।१२ ।।\n\nएकदाच्छादिते वह्नौ नैव वृद्धिं प्रयाति सः ।\n\nतस्मात्सावहितो वह्निं ब(न्ध?र्ध)येद्भुक्त[युक्तिमान्नरः ख पाठः ।]मा(ज्ञ?त्र)तः ।।१३ ।।\n\nसमाने तु स्थिते वह्नौ शरीरं स्यान्निरामयम् ।\n\nनिरामये शरीरे तु सर्वकर्माणि साधयेत् ।।१४ ।।\n\nविषमस्थो यदा वह्निः शरीरं स्यान्निरर्थकम् ।\n\nशरीरं तु मनुष्याणां पुरुषार्थैकसाधनम् ।।१५ ।।\n\nतस्मात् सर्वप्रयत्नेन (शु?शो)धयेत्तन्निरामयम् ।\n\nदेवा [दैवात्त्वपि यज क पाठः ।] अपि जयन्त्यत्र किं पुनर्मानवादयः ।।१६ ।।\n\nभवाब्धेस्तरणोपायं तरणी वर्ष्म चोच्यते ।\n\nनिर्गदेन शरीरेण सुखं तरति दुस्तरम् ।।१७ ।।\n\nसरुजा व(र्त्म?र्ष्म)णा देवि जीवनं विफलं शिवे ।\n\nधूमागारे चान्धकारे चाज्ञाते[ने क पाठः ।] पूजनं शिवे ।।१८ ।।\n\nनरकाय महादेव्याः पूजनं विद्धि पार्वति ।\n\nसत्ये चास्थिगताः प्राणास्त्रेतायां मांसगा मताः ।।१९ ।।\n\nपृ० ३०१) द्वापरे त्वग्गताः प्राणाः कलावन्नगता मताः ।\n\nनिराहारव्रतं देवि कलौ तेन विवर्जितम् ।।२० ।।\n\nबलिदानं विना हिसां कलौ नैवात्र कारयेत् ।\n\nन स्वयं छेदयेद्देवि बलिं साधकसत्तमः ।।२१ ।।\n\nबलिदानं विना देव्याः प्रीतिर्नान्यैस्तथा भवेत् ।\n\nप्रोक्षणे तु परो मन्त्रः सोऽयमेव प्रकीर्तितः ।।२२ ।।\n\nउद्बुध्यस्व पशो [शोस्तुष्टि नापरस्त क पाठः ।] त्वं हि नापरस्त्वं शिवोऽसि हि ।\n\nशिवोत्कृत्य[शिवायत्तमिद क पाठः ।]मिदं पिण्डमतस्त्वं शिवतां व्रज ।।२३ ।।\n\nबहवो नैव हन्तव्या यदीच्छेदात्मनो हितम् ।\n\nबहवो यत्र हन्यन्ते तत्र कृत्वा क्षयंकरी ।।२४ ।।\n\nभवत्येवाचिरेणैव बन्धनोच्चाटनं शिवे ।\n\nआत्मप्राणसमा देवि परेषामपि सा कथा ।।२५ ।।\n\nपरहिंसाभवोऽधर्मः क्रमात् सर्व हरिष्यति ।\n\nय इहात्मकृते देवि परान्नि[निष्पाद्य क पाठः ।]ष्पीड्य जीवति ।।२६ ।।\n\nनेहापि लभते सिद्धिं परत्रापि कदाचन ।\n\nयो वा विधिमनादृत्य जन्तून् हत्वा शिवां यजेत् ।।२७ ।।\n\nभवन्त्येव महोत्पाता(य?स्त)त्र तस्य न संशयः ।\n\nयज्ञादिषु महेशानि हिंसया दारुणाज्ञया ।।२८ ।।\n\nपरहिंसाभवोऽधर्मः परिणामेऽतिदुःखदः ।\n\nतथैव प्रतिजाने[नीहि ख पाठः ।]ऽहं मोहात्किं चा न दृश्यते ।।२९ ।।\n\nकियत्कालसुखावाप्ति[प्ति क पाठः ।]काम्यया कामुकाञ् शिवे ।\n\nहन्तीह परमो मोहः परमोहः सुदारुणः ।।३० ।।\n\nपृ० ३०२) ममत्व[त्व ममता क पाठः ।]समता देहे प्रिये चातिसुदुर्लभे ।\n\nतस्मादेषु महद्दुःखं नान्यत्र खलु पार्वति ।।३१ ।।\n\nदेहत्यागे शुनो य(स्मा?द्व)त्तथेन्द्रचन्द्रयोरपि ।\n\nआवयोर्जायते प्रीतिः कामदा कामुकस्य च ।।३२ ।।\n\nन शस्तं मारणं कर्म ब्रह्माप्तौ ब्रह्मसाधके ।\n\nयदा सर्वाणि भूतानि स्वात्मैव परिपश्यति ।।३३ ।।\n\nसर्वभूतमिवात्मानं ब्रह्म संपद्यते तदा ।\n\nशक्तिर्महेश्वरो ब्रह्म त्रयस्तुल्यार्थवाचकाः ।।३४ ।।\n\nस्त्रीपुंनपुंसको भेदः शब्दतो न परार्थतः ।\n\nअन्ते सिद्धिर्भवेत्पुंसां वशगा भोगमोक्षदा ।।३५ ।।\n\nस्त्रीणामपीह पुंरूपो वशगः सर्वसिद्धिदः ।\n\nनपुंसकात्मकं तत्तु स्वयमेव प्रकाशते ।।३६ ।।\n\nद्वयोरेकतराद्वैतयोगान्मतैकभावना ।\n\nनिष्ठीवन[वल वर शूका क पाठः ।]रवं छिक्कामधोवायुविसर्जनम् ।।३७ ।।\n\nपूजामध्ये तु यः कुर्यात् स भवेद्योगिनीपशुः ।\n\nदेशानां व्यवहारा(णि?दि)विज्ञाय मतिमान् सदा ।।३८ ।।\n\nपञ्चमादिपराम(र्षः?र्श)स्वतन्त्रो न भवेत् क्वचित् ।\n\nयत्र देशे य [च क पाठः ।] आचारस्तत्र धर्मस्तु तादृशः ।।३९ ।।\n\nअविरोधः संश्रितेषु देववत् पुरुषेऽपि च ।।४० ।।\n\nगुरुपुत्रकलत्रादि गुरुवदेव संश्रयेत् ।\n\nपर्वसु च विशेषार्चा[र्चात् क पाठः ।] कुलवृक्षान्नपल्लवः ।।४१ ।।\n\nपृ० ३०३) अनिच्छा मिथ्यावचने परदारधनेषु च ।\n\nस्वस्तुतौ परनि(न्देच?न्दायां) आनन्दं चापि न स्पृशेत् ।।४२ ।।\n\nसंभाष्याभिमुखीं शक्तिं नासंभाष्य व्रजेत् क्वचित् ।\n\nस्त्रीणां समूहमालोक्य प्रणमेद्भावतत्परः ।।४३ ।।\n\nपुण्ड्रेक्षुदण्डजातानि भक्षयेन्न कदाचन ।\n\nप्राज्ञेनैव सदा कार्या पूजा सर्वसमृद्धिदा ।।४४ ।।\n\nआगमोक्तविधौ दृष्ट्या त्यजेद्दोषं[पमप क पाठः ।] तु पञ्चमे ।\n\nस्नायात् सुगन्धिसलिलैः स्याद्देहो निर्मलो यथा ।।४५ ।।\n\nनिर्मलं धारयेद्वासः सर्वदा निर्मलः शुचिः ।\n\nसुस्निग्धदेहवदनो न रूक्षः स्यात् कदाचन ।।४६ ।।\n\nकृत्वा सुमङ्गलं देहं मृदुभाषणतत्परः ।\n\nन बहु प्रलपेद्वीरो नैव रूक्षं कदाचन ।।४७ ।।\n\nगन्धर्वरूपवान् भूत्वा वीणावादनतत्परः ।\n\nमदिराघूर्णनयनो मदिराक्षीसमन्वितः ।।४८ ।।\n\nसर्वदा देवताभावः संगीतरसपारगः ।\n\nयतिर्वा भूपतिर्वापि प्रशस्तः साधकोत्तमः ।।४९ ।।\n\nभूपतिर्व्यस्तसंभारैर्यतिरिन्द्रियनिग्रहैः ।\n\nचतुराश्रमिणां मध्ये ह्यवधूताश्रमो महान् ।।५० ।।\n\nखादन् मांसं पिवन् मद्यं विषयी विषयान् (यु?जु)षन् ।\n\nरामारामो रमणीभिर्भूषिताभिर्विभूषितः ।।५१ ।।\n\nतत्तदानन्दसंदोहैरानन्दितान्तरात्मवान् ।\n\nनिस्पन्देन्द्रियवान् यस्तु सोऽवधूतो यतिर्महान् ।।५२ ।।\n२ क्षि क पाठः ।??????\n\nपृ० ३०४) स्रक् चन्दनं च वस्त्रादि भूषणं यद्विलेपनम् ।\n\nयदृच्छयोपपन्नं यत् तदप्यन्यैर्निवेदितम् ।।५३ ।।\n\nअगृध्नुरुपयुञ्जीत न चासक्तमना भवेत् ।\n\nएकान्तविजने रम्ये सदा योगं समभ्यसेत् ।।५४ ।।\n\nइन्द्रियाणि यदा भिक्षोश्चञ्चलानि महात्मनः ।\n\nतदा पर्यटनं कार्यं तीर्थादिषु प्रयत्नतः ।।५५ ।।\n\nविभूतिभूषणो भिक्षां कुर्वन्नैकत्र [त्र चिर वसेत् क पाठः ।] संवसेत् ।\n\nत्वं मातर्देहि मे भिक्षां कुण्डलीं [लीस्त क पाठः ।] तर्पयाम्यहम् ।।५६ ।।\n\nविभूतिमतुलां प्राप्य न मत्तो नैव मत्सरी [र क पाठः ।] ।\n\nसंपत्तौ च निरानन्दः समरूपगुणान्वितः ।।५७ ।।\n\nसर्वदानन्दहृदयो दानभोगपरायणः ।\n\nप्रासादे चोत्तमे रम्ये लाक्षारुणसमप्रभे ।।५८ ।।\n\nदिव्योपकरणैर्युक्ते मणिकाञ्चनभूषिते ।\n\nपरार्ध्यास्तरणे रम्ये रत्नसिंहासने शुभे ।।५९ ।।\n\nनानाकुसुमसौरभ्यसुरभीकृतदिङ्मुखे ।\n\nचन्दनागुरुकर्पूरधूपैः संमोदितान्तरे ।।६० ।।\n\nकर्पूरज्वलितैर्दीपैरुज्ज्वले रत्नसंज्वले ।\n\nशरच्चन्द्रनिभं छत्रं मुक्तामाणिक्यमण्डितम् ।।६१ ।।\n\nहेमदण्डशिखालम्बि श्वेतचामरभूषितम् ।\n\nनिधायोर्ध्वे विशेत् तत्र कृतासनपरिग्रहः ।।६२ ।।\n\nचन्दनागुरुकर्पूरमृगनाभिविलेपितः ।\n\nसर्वशृङ्गारवेशाढ्यो रत्नभूषाविभूषितः ।।६३ ।।\n\nपृ० ३०५) स्रग्भिर्विचित्रभूषाभिर्भूषितोऽतिमनोहरः ।\n\nकर्पूरशकलोन्मिश्रताम्बूलपूरिताननः ।।६४ ।।\n\nनिर्वृत्ताखिलचिद्वृत्तिर्मदिराघूर्णलोचनः ।\n\nविधाय पुरतः [परित क पाठः ।] शक्तिं सुवेशां सुमनोहराम् ।।६५ ।।\n\nदुकूलक्षौमकौशे[षे क पाठः ।]यैर्नानारत्नैर्विराजिताम् ।\n\nनिर्लेपं निर्गुणं शुद्धमात्मानं त्रिपुरामयम् ।।६६ ।।\n\nआत्माभेदेन संचिन्त्य याति तन्मयतां नरः ।\n\nभोगेन मोक्षमाप्नोति स्वयं त्रिपुरभैरवः ।।६७ ।।\n\nतत एव समुत्पन्ना ब्रह्मविष्णुमहेश्वराः ।\n\nतदेवैते न संदेहस्तस्माद्भिन्नं न भावयेत् ।।६८ ।।\n\nभेदावभाषिणो[भाषिनो क पाठः ।] मूढाः पतन्त्येव वरानने ।\n\nसर्वदा [दा क पाठः ।] सर्वदाः सर्वास्तोषयेद्भूषयेत् स्त्रियः ।।६९ ।।\n\nवासोभूषणगन्धाद्यैः पेयैर्भक्षैर्मुदान्वितः ।\n\nप्रथमे राजसो भूत्वा द्वितीये तामसो भवेत् ।।७० ।।\n\nतृतीये सात्त्विको धर्मी तुर्ये[चतुर्थे क पाठः ।] पञ्चपरायणः ।\n\nपूजाहोमजपान्तेऽस्या बलिभिः शत्रुनिग्रहैः ।।७१ ।।\n\nदानभोगैस्तृतीये च चतुर्थे स[म क पाठः ।]मतात्मनः ।\n\nतच्चित्त[त्ता क पाठः ।]स्तद्गतप्राणो[णा क पाठः ।] मदिरामदविह्वलः[ला क पाठः ।] ।।७२ ।।\n\nसात्त्विको दिव्यभावस्तु स्थिराय जायते पुनः ।\n\nनाशाय (सै?चै)व भावस्तु तामसः खलु मानुषे ।।७३ ।।\n\nविपर्ययाद्भवेन्मृत्युरकालसंभवः शिवे ।\n\nविषशस्त्रजनैश्चोरैर्दस्युभिर्वा वरानने ।।७४ ।।\n\nपृ० ३०६) विनाशं तस्य दुर्बुद्धेः समूलं विद्धि पार्वति ।\n\nपुत्रमित्रकलत्रादिसुहृद्भृत्यादयोऽपरे ।।७५ ।।\n\nविप्रा भ्रात्रादयो यस्य वि(सी?षी)दन्ति सुदुःखिताः ।\n\nदुश्चरित्राः स्त्रियो यस्य भवन्त्यन्तःपुरे शिवे ।।७६ ।।\n\nमृगयाभिरतिर्यस्य दुरोदरप्रियस्य च ।\n\nअद्भुतानि च जायन्ते हाहाकारयुताः प्रजाः ।।७७ ।।\n\nपीडिताः क्लेशविक्लिन्ना विपत् तस्य पदे पदे ।\n\nयस्यैते चातिसंतुष्टाः सुस्था मङ्गलशंसिनः ।।७८ ।।\n\nतस्यायुर्वर्धते नित्यं महालक्ष्मीः स्थिरा गृहे ।\n\nकलहो यस्य देवेशि विना कारणमापतेत् ।।७९ ।।\n\nनार्योऽमङ्गल (संशि?शंसि)न्यस्तस्य हानिं [नि क पाठः ।] विनिर्दिशेत् ।\n\nएतेषामपि चान्येषां दोषाणां ग्रहसंकटे ।।८० ।।\n\nआयुर्वृद्धौ तथा शान्त्यै कोटिहोमं चरेन्नृपः ।\n\nकोटिहोमात् परं नास्ति कर्म रिष्टिविनाशने ।।८१ ।।\n\nन तत्तुल्यं तथा राज्ञां [राज्ये क पाठः ।] महोत्पातविनाशनम् ।\n\nपुरश्चर्यां प्रकुर्वीत संध्यासु जपतत्परः ।।८२ ।।\n\nवर्षैकेन हि तत् सिद्ध्येत् सर्वविघ्नविनाशनम् ।\n\nज्ञानलोपो भवेद्यस्य मद्यपानात् सुलोचने ।।८३ ।।\n\nविकारं जनयेद्वापि स पुनर्यात्यधोगतिम् ।\n\nप्रलापो[प क पाठः ।] भ्रंशनं हास्यं क्रोधोन्मादभयानकाः ।।८४ ।।\n\nआलस्यं वातिचिन्ता च परानिष्टप्रवर्तनम् ।\n\nहिंसासूया तथेर्ष्या च दम्भमोहौ प्रमादता ।।८५ ।।\n\nपृ० ३०७) आवेशो मरणं मूर्छा विकाराः समुदीरिताः ।\n\nसमता सर्वभूतेषु मानापमानयोः समः ।।८६ ।।\n\nसमः शत्रौ च मित्रे च समलोष्ठाश्मकाञ्चनः ।\n\nब्रह्मचिन्तोद्भवानन्दनिवृत्तबाह्यचित्तता ।।८७ ।।\n\nसर्वकालेषु सर्वत्र समत्वं निर्विकारता ।\n\nचक्षुषोरनिमेषत्वं मधुरस्मितभाषणम् ।।८८ ।।\n\nअमृतस्य गुणा एते कथिता भुवि दुर्लभाः ।\n\nवैराग्यं च मुमुक्षुत्वं त्यागिता सर्ववश्यता ।।८९ ।। \n\nअष्टाङ्गयोगाभ्यसनं भोगेच्छापरिवर्जनम् ।\n\nसर्वभूतेष्वनुकम्पा सर्वज्ञादिगुणोदयः ।।९० ।।\n\nइत्यादिगुणसंपत्तिः सिद्धेर्लक्षणमुच्यते ।\n\nख्यातिर्वाहनभूषादिलाभः सुचिरजीवनम् ।।९१ ।।\n\nनृपाणामङ्गनानां च राजत्वं लोकवश्यता ।\n\nमहैश्वर्यं धनित्वं च पुत्रदारादिसंपदः ।।९२ ।।\n\nअधमाः सिद्धयः प्रोक्ता मन्त्रिणां प्रथमस्त्विह ।\n\nसिद्धयस्तु सु[स्व क पाठः ।]राः साक्षान्मानवानामसंशयः ।।९३ ।।\n\nयत्कृते परमेशानि निःश्वसन्ति कुलाङ्गनाः ।\n\nसांस्रुपातं विना पञ्च गद्गदं भृशदुःखिताः ।।९४ ।।\n\nतस्य स्युर्विफलाः सर्वाः क्रियाः सर्वत्र चोदिताः ।\n\nकान्तासंतापजो वह्निर्दहत्यासप्तमं कुलम् ।।९५ ।।\n\nकान्ताः संतोषयेत् तस्माद्विप्रियं न मनाक् स्पृशेत् ।\n\nसंसिद्धेः कारणं कान्ता मूलं संसारवर्त्मसु ।।९६ ।।\n\nपृ० ३०८) जाया मुख्यतमा प्रोक्ता यादौ पाणिप्रपीडिता ।\n\nजायते स्वयमेवास्यां जाया तेन निगद्यते ।।९७ ।।\n\nएका पतिव्रता भार्या साध्वी चेत्सहचारिणी ।\n\nकिमन्याभिर्महेशानि यथैवाहं त्वया प्रभुः ।।९८ ।।\n\nश्रिया विष्णुः सरस्वत्या ब्रह्मा शच्या पुरंदरः ।\n\nएकया चेप्सितं (कृत्वा?कार्यं) मनसाकृष्य पूरुषम् ।।९९ ।।\n\nत(स्याप्ये?स्मादे)कां[क ख पाठः ।] समासाद्य नाप्यन्यां मनसा स्मरेत् ।\n\nजाया चेत् कुलटा गेहे स्वयं कुलोपचारकः ।।१०० ।।\n\nमूषिकोपहतं कोषं तथा तस्य तदीरितम् ।\n\nप्रयत्नेन विना देवि या स्वयमभिकाङ्क्षति ।।१०१ ।।\n\nयदा तदा तु सा तस्य परकीया न चोच्यते ।\n\nहठादाकर्षते यस्तु प्रलोभ्य च धनादिभिः ।।१०२ ।।\n\nपरकान्तां महेशानि स याति चाधमां गतिम् ।\n\nस्वकान्ता परकान्ता वा कामविरहिता शिवे ।।१०३ ।।\n\nया नेच्छन्तीप्सयाश्रद्धां तां गत्वा च तथा भवेत् ।\n\nदुःशीला तु यदा नारी त्यजेत् तां नैव ताडयेत् ।।१०४ ।।\n\nअतिदुष्टां स्त्रियं देवि नीचपुरुषगामिनीम् ।\n\nराजद्वारि च दिगवस्त्रां[ग्वासा ख पाठः ।] त्यजेत् तां नैव संश्रयेत् ।।१०५ ।।\n\nकुलशास्त्रं कुलाचारान् [र कुल क पाठः ।] कामयागमनुत्तमम् ।\n\nअयोग्येषु प्रकाश्यैव सिद्धोऽपि नश्यति ध्रुवम् ।।१०६ ।।\n२ न्य ख पाठः ।?????\n\nइति श्रीगन्धर्वतन्त्रे पार्वतीश्वरसंवादे कुलाचारवर्णनं नाम चतुस्त्रिंशः पटलः ।।३४ ।।\n\nपृ० ३०९) पञ्चत्रिंशः पटलः ।\n\nदेव्युवाच \n\nसाधका गुप्तरूपाश्च तेषां साध्यं कथं भवेत् ।\n\nसाध्यं च कीदृशं देव काम्यं वा कीदृशं भवेत् ।।१ ।।\n\nपूजा च कीदृशी कार्या तन्मे वद सुविस्तरात् ।\n\nईश्वर उवाच \n\nअत्यन्तगुप्तरूपेण काम्यं कृत्वार्चयेन्नरः ।।२ ।।\n\nतदा तत्काममाप्नो(ति म?त्यान)न्दभाक् शक्तिपूजनात् ।\n\nपूजाफलेन दौर्भाग्यं दुःखदारिद्र्यसंकुलम् ।।३ ।।\n\nसर्वं प्रशमनं याति चेश्वरो जायते भुवि ।\n\nअतिगुप्ततरं यस्मात् तस्माद्रात्रौ विधीयते ।।४ ।।\n\nप्रकटे कार्यहानिः स्यात् क्रुद्धा भवति सुन्दरी ।\n\nगुरुभक्तिविहीनस्य विफलं साधनं प्रिये ।।५ ।।\n\nअहं गुरुप्रसादेन सर्वगः सर्ववित् प्रभुः ।\n\nशक्तेः पूजा सदा कार्या प्रसन्ना येन सा भवेत् ।।६ ।।\n\nविफला शक्तिरहिता पूजाऽऽसव[र्व क पाठः ।]प्रसारिणी ।\n\nध्यानमानन्दरहितं यथा निष्फलमद्रिजे ।।७ ।।\n\nशक्तौ दर्पं घृणां लज्जा वर्जयेत् क्रोधमत्सरम् ।\n\nकदाचिद्दर्परूपेण पुष्पेणापि न ताडयेत् ।।८ ।।\n\nशक्तौ न विस्मयः कार्यो यस्मात्सा तत्स्वरूपिणी ।\n\nविस्मिता विलयं यान्ति पशवः शास्त्रमोहिताः ।।९ ।।\n\nपृ० ३१०) सु[स्व क पाठः ।]भक्त्या प्रणमेद्यस्तु शक्तिमेकाग्रचेतसा ।\n\nतस्य सर्वार्थसिद्धिः स्यादन्ते मोक्षमवाप्नुयात् ।।१० ।।\n\nनिश्चयं मुक्तिमाप्नोति सहस्र[स्र ख पाठः ।]शक्तिपूजनात् ।\n\nशक्तिपूजासु विमुखः पामरः पुरुषाधमः ।।११ ।।\n\nस निर्लज्जः कथं ब्रूते पूजयामि महेश्वरीम् ।\n\nपूजाहोमं विना चेह नाधिकारः कथंचन ।।१२ ।।\n\nविना होमं महेशानि शक्तियागमकारणम् ।\n\nशक्तियागं विना होमो निष्फलो नात्र संशयः ।।१३ ।।\n\nतस्माद्भावविशुद्धात्मा सर्वतन्त्रार्थकोविदः ।\n\nसाधकोऽपि च तत्त्वज्ञो नित्यं शक्तिं समाश्रयेत् ।।१४ ।।\n\nमदिराया न वा शक्तौ जातिवृत्तिं विचारयेत् ।\n\nनानाजातिषु सभूतां व्रजेत् संप्राप्य न त्यजेत् ।।१५ ।।\n\nसर्वशङ्काविनिर्मुक्तः सर्वज्ञः साधकोत्तमः ।\n\nशक्तियागविधिं कृत्वा भवेद्भूमौ पुरन्दरः ।।१६ ।।\n\nपूजयेदर्धरात्रे च निर्जने पशुवर्जिते ।\n\nसर्वालंकारसुभगो गन्धचन्दनभूषितः ।।१७ ।।\n\nआकृष्य विमलां शक्तिं रमणीं वामलोचनाम् ।\n\nहारा[नाना ख पाठः ।]लंकारसुभगां घृणालज्जाविवर्जिताम् ।।१८ ।।\n\nपरार्ध्यास्तरणे रम्ये स्थापयेत् [दाफलो क ख पाठः ।] तूलिकोपरि ।\n\nस्थापयेत् सुरया पूर्णं कुम्भं वामे सुवासितम् ।।१९ ।।\n\nआनन्दहृदयं कृत्वा सद्यः प्रसन्नमानसः ।\n\nगुरुं नत्वा विधानेन ह्यमृतं तद्विचिन्तयेत् ।।२० ।।\n\nपृ० ३११) मांसं मत्स्यं तथा मुद्रां निधाय पुरतः शिवे ।\n\nअर्घ्यपात्रं तदा वह्निसूर्यसोमामृतं स्मरेत् ।।२१ ।।\n\nसिन्दूरेण ललाटेऽस्याः कृत्वा तिलकमद्रिजे ।\n\nसाध्यं च विलिखेत्तत्र मूलविद्याविदर्भितम् ।।२२ ।।\n\nगन्धैः पुष्पैस्तथा माल्यैर्भूषयित्वा तु तां पुनः ।\n\nकृत्वा धूपेन सौगन्ध्यं [सघोर क पाठः ।] दीपानुज्ज्वाल्य पार्वति ।।२३ ।।\n\nनाभेश्चरणपर्यन्तं वाग्भवं कूटमुत्तमम् ।\n\nहृदयान्नाभिपर्यन्तं कामबीजं प्रविन्यसेत् ।।२४ ।।\n\nशिरसो हृत्प्रदेशान्तं तदीयं परिभावयेत् ।\n\nसर्वदेवमयं देहं सर्वमन्त्रमयं वपुः ।।२५ ।।\n\nचिन्तयेत्साधकः शक्तिं साक्षात् कामेश्वरीं पुरः ।\n\nहृदि हस्तं समादाय जपेदष्टोत्तरं शतम् ।।२६ ।।\n\nआत्मानं चिन्तयेत्कामं शक्तिं कामेश्वरीं पराम् ।\n\nमुहुर्मुहुः पिबेन्मद्य शक्तिजिह्वाविलोडितम् ।।२७ ।।\n\nमन्त्रशुद्धं पिबेन्मद्यं निःशब्दं [ब्दहा ख पाठः ।] हास्यवर्जितः ।\n\nभोजनान्ते विषं पानं पानान्ते भोजनं विषम् ।।२८ ।।\n\nअमृतं तद्विजानीयाद् यदन्नं सुरया सह ।\n\nविष्णुना च पुरा पीता[त क पाठः ।] शंकरेण ततः परम् ।।२९ ।।\n\nशक्रेण च तथा पीता पुष्पदन्तेन चैव हि ।\n\nशुक्रेण च पुरा पीता दत्तात्रेयेण सेविता ।।३० ।।\n\nश्रीमता बलरामेण समानीताथ भूतले ।\n\nतस्मादिमां सुरां पुण्यां भक्त्या तां च पिबाम्यहम् ।।३१ ।।\n\nपृ० ३१२) पशुपाशविनाशाय दिव्यज्ञानोपलब्धये ।\n\nइदं पवित्रममृतं पिबामि भवभेषजम् ।।३२ ।।\n\nमद्यं मांसं तथान्यत्तु यत्किंचित् कुलभूषणम् ।\n\nशक्त्यै दत्त्वा पुनः शेषमात्मन्येव नियोजयेत् ।।३३ ।।\n\nपाययित्वा पुनः पानं तन्मुखादमृतं पिबेत् ।\n\nततश्च शोधयेद्दीपं दीपो भवति नान्यथा ।।३४ ।।\n\nआनन्दोदयपर्यन्तं साधकश्च पिबेन्मधु ।\n\nकर्पूर (स?श)कलोन्मिश्रताम्बूलपूरिताननः ।।३५ ।।\n\nमदिराघूर्णनयनो दिग्वासाः कुलभूषणः ।\n\nवदेत् सविनयं वाक्यं सिद्धिदे परमेश्वरि ।।३६ ।।\n\nचतुर्वर्गस्त्वयि न्यस्तस्तस्मान्मे सिद्धिदा भव ।\n\nइति प्रसादमासाद्य कारयेत्तां दिगम्बराम्[रीम् क पाठः ।] ।।३७ ।।\n\nत्रिकोणवद्भगं ज्ञात्वा सर्वसिद्धिप्रदायकम् ।\n\nकूटत्रयात्मकं स्मृत्वा सर्वानन्दमयं स्मरेत् ।।३८ ।।\n\nआत्मानं देवतारूपमद्वैतं परिचिन्तयन् ।\n\nपूर्णचन्द्रनिभं वक्त्रं पू(र्णेशीं?र्णाद्रिं) चुम्बनैर्यजेत् ।।३९ ।।\n\nजालन्धरं महापीठं स्तनद्वयमुदीरितम् ।\n\nअपानमूरुयुगलं कामरूपमतः परम् ।।४० ।।\n\nयत्पीठं ब्रह्मणो वक्त्रं गुप्तं सर्वसुखावहम् ।\n\nयतो देवाश्च देव्यश्च मुनयश्चैव भाव[मानवे ख पाठः ।]जाः ।।४१ ।।\n\nसर्वेऽप्याविर्भवन्त्येते तेन गुप्तं महीतले ।\n\nद्विविधं चैव तत्पीठं गुप्तं व्यक्तं महेश्वरि ।।४२ ।।\n\nपृ० ३१३) व्यक्ताद्गुप्तं महापुण्यं दुरापं पशुभिः प्रिये ।\n\nगुप्तं सर्वत्र देवेशि लभ्यते कुलपूजकैः ।।४३ ।।\n\nयत्र तत्र यजेद्देवीमुपचारैस्तथाविधैः ।\n\nलिङ्गेनाकर्षयेद्योनिं मुखे[खेजि क पाठः ।] जिह्वामृतं पिबेत् ।।४४ ।।\n\nनखदन्तक्षतान्यत्र पुष्पाणि विहितानि च ।\n\nआलिङ्गनं तु कस्तूरीकर्पूरागुरुचन्दनम् ।।४५ ।।\n\nचुम्बनं स्तवनं देवि मथनं ह(र?व)नं शिवे ।\n\nत्रिभिः कूटैस्त्रिघातं स्यात् त्रिघातैर्जपमेकतः ।।४६ ।।\n\nएवं कृत्वा महेशानि स च कामेश्वरो भवेत् ।\n\nमद्यं मांसं विना देवि कुलपूजां यथा चरेत् ।।४७ ।।\n\nजन्मान्तरसहस्रस्य सुकृतं तस्य नश्यति ।\n\nनिवृत्तिकाले च पुनर्भावपूर्णामृतैर्निजम् ।।४८ ।।\n\nमुखं बिन्दुवदाकारं तदधः कु(ल?च)युग्मकम् ।\n\nसर्वविद्यामृतैः पूर्णं सर्ववाग्विभवप्रदम् ।।४९ ।।\n\nसर्वार्थसाधकं देवि सर्वरञ्जनकारणम् ।\n\nतदधः परमेशानि स्वदेहं परिचिन्तयेत् ।।५० ।।\n\nसर्वज्ञानसुसंपन्नं सर्ववश्यप्रदायकम् ।\n\nध्यात्वा यष्ट्वाथवा देवि भवेत्कामकलान्वितः ।।५१ ।।\n\nकुलस्य विविधं रूपं ज्ञात्वा तत्परिचिन्त्य च ।\n\nकुलीनो जायते यस्मात् कथं तत्तु प्रकाशयेत् ।।५२ ।।\n\nएवमभ्यासयोगेन सिद्धो भवति नान्यथा ।\n\nमासेनाकर्षणी [णी सिद्धि क पाठः ।] सिद्धिस्त्रिमासैर्वाक्पतिर्भवेत् ।।५३ ।।\n\nपृ० ३१४) एवं चतुष्टये मासि भवेद्दिक्पालगोचरः ।\n\nपञ्चमे पञ्चकामः[बाण० ख पाठः ।] स्यात् षष्ठे रुद्रो न संशयः ।।५४ ।।\n\nचिन्तनं योषिता सार्धं पूजनं च तयैव हि ।\n\nतया विरहितो मन्त्री न सिध्यति कदाचन ।।५५ ।।\n\nभावयेद्योषिता सार्धं जुहुयाच्च तयैव हि ।\n\nतया विरहितो मन्त्री न सिध्यति कदाचन ।।५६ ।।\n\nस्त्रियो देवाः स्त्रियः प्राणाः स्त्रिय एव हि भूषणम् ।\n\nस्त्रीसङ्गिना सदा भाव्यमन्यथा स्वस्त्रिया अ[म ख पाठः ।]पि ।।५७ ।।\n\nरात्रौ पर्यटनं कार्यं रात्रौ च शक्तिपूजनम् ।\n\nरात्रौ कुलकथालापं रात्रौ चान्यत् समापयेत् ।।५८ ।।\n\nप्रातः स्नानं ततो देवि देवान्पितॄनृषींस्तथा ।\n\nतर्पयित्वा यजेद्देवीमुपचारैर्यथाविधि ।।५९ ।।\n\nपूर्वाह्णविहितां पूजां गृह्णाति परदेवता ।\n\nमध्याह्नविहितां देवि गृह्णन्ति योगिनीगणाः ।।६० ।।\n\nअपराह्णकृता पूजा नीयते यक्षराक्षसैः ।\n\nपूर्वाह्णे दीयते यत्त[त्तुअ क पाठः ।]दमृतं समुदीरितम् ।।६१ ।।\n\nमध्याह्ने तत्तु देवेशि शोणितं च परं स्मृतम् ।\n\nतस्मात् सर्वप्रयत्नेन बाह्यपूजां महेश्वरि ।\n\nप्रातरेव सदा कुर्याद्गृहस्थो गृहिणीयुतः ।।६२ ।।\n\nइति श्रीगन्धर्वतन्त्रे पार्वतीश्वरसंवादे काम्यपूजादिविधिनिरूपणं नाम पञ्चत्रिंशः पटलः ।।३५ ।।\n\nपृ० ३१५) षट्त्रिंशः पटलः ।\n\nईश्वर उवाच \n\nशक्त्यन्तरं प्रवक्ष्यामि सविकल्पस्य सुन्दरि ।\n\nस्वशक्त्या परशक्तिं च यथानयति साधकः ।।१ ।।\n\nअदीक्षिताङ्गनासङ्गात् सिद्धिहानिर्भवेच्छिवे ।\n\nतस्मात् सर्वप्रयत्नेन दीक्षयेन्निजकौलिनीम् ।।२ ।।\n\nगुरुसेवैकमात्रेण यथा सिद्धिर्भवेन् नृणाम् ।\n\nमहापद्मवनध्यानाद् यथा सिद्धीश्वरो भवेत् ।।३ ।।\n\nत्रिपुराध्यानमात्रेण जीवन्मुक्तो यथा भवेत् ।\n\nगङ्गास्मरणमात्रेण निष्पापो जायते यथा ।।४ ।।\n\nयोषित्स्मरणमात्रेण तथेयं वरदायिनी ।\n\nन स्नानं न तथा पूजा न ध्यानं न्यास[समेव क पाठः ।] एव वा ।।५ ।।\n\nमन्त्रस्मरणमात्रेण योषितां वरदायिनी ।\n\nनिजकान्तां समानीय सुशीलां सुयशस्विनीम् ।।६ ।।\n\nकुलभक्तं गुरुं प्राप्य दीक्षयेत् कुलविद्यया ।\n\nदीक्षयित्वा गुरुस्तां तु निजपुत्रीवदाचरेत् ।।७ ।।\n\nअद्य प्रभृति पुत्रि त्वं कुलपूजारता भव ।\n\nयथोपदिष्टविधिना स्वामिनं [मिवश्य समानय क पाठः ।] वश्यमानय ।।८ ।।\n\nपृ० ३१६) हररूपस्य त्वत्पत्युर्नचान्यं [नान्य मनसा सस्मर क पाठः ।] मनसा स्मर ।\n\nइत्याज्ञां [ज्ञा कुलगुरो क पाठः ।] च गुरोर्लब्ध्वा प्रणमेद्दण्डवद्भुवि ।।९ ।।\n\nत्वत्पदाम्भोरुहच्छायां मूर्ध्नि देहि यशोधन ।\n\nदीक्षिता नच योषा चेत् कथं स्यात्कुलपूजनम् ।।१० ।।\n\nकुलपूजा न चेद्देवि कुलविद्या पराङ्मुखी ।\n\nदिवसं प्राप्य भौतं च निर्जने पशुवर्जिते ।।११ ।।\n\nअष्टम्यां च चतुर्दश्यां पक्षयोरुभयोपरि ।\n\nआनीय यत्नतः शुद्धं सिन्दूरं च मनोहरम् ।।१२ ।।\n\nतेन चक्रं समालिख्य सुरेखं परमोज्ज्वलम् ।\n\nषट्कोणं पद्मगर्भस्थं शरावे दाहवर्जिते ।।१३ ।।\n\nतन्मध्ये प्रतिमां देवि सिन्दूरेण समालिखेत् ।\n\nकपोले साध्यमालिख्य मूलमन्त्रविदर्भितम् ।।१४ ।।\n\nकामबीजं ततो देवि लिखेत् सर्वाङ्गसंधिषु ।\n\nपुष्पासवं मुखे दत्त्वा वसन्तसुन्दरीं जपेत् ।।१५ ।।\n\n[काम क इन्द्र ल तुरीय बिन्दुनादादियुक्त ईं भुवनेशी ह्रीं एव क्लीं ह्रीं ऐ नीलसुभगे हिलि हिलि विच्चे स्वाहा- इति वसन्तसुन्दरी ।।] काममिन्द्रं तुरीयं च बिन्दुनादसमन्वितम् ।\n\nबीजं तद्भुवनेशान्या द्वादशस्वरबिन्दुकम् ।।१६ ।।\n\nततस्तु नीलसुभगे हिलिहिलि ततः परम् ।\n\nविच्चे स्वाहापदं दद्याद्विद्या वसन्तसुन्दरी ।।१७ ।।\n\nध्यानं कृत्वा तु सुन्दर्या जीवन्यासं च कारयेत् ।\n\nसंविदानन्दहृदयः साधकः स्थिरमानसः ।।१८ ।।\n\nसंविदासवयोर्मध्ये संविदेव गरीयसी ।\n\nसंवि(द्यां?दं) योजयेद्देवि स्वयं चापि कुलेषु च ।।१९ ।।\n\nपृ० ३१७) ताम्बूलपूरितमुखो रक्ताभरणभूषितः ।\n\nरक्तासनोपविष्टस्तु स्वकुलं तूलिकोपरि ।।२० ।।\n\nवामभागे समासीनं रक्तवस्त्रविभूषितम् ।\n\nसर्वशृङ्गारवेशाढ्यं स्फुरच्चकितलोचनम् ।।२१ ।।\n\nजितामितकुचद्वन्द्वविशालकरिकुम्भ[स्तुकम् क पाठः ।]कम् ।\n\nतत्स्कन्धे बाहुमाधाय भङ्ग्या धृतकुचाञ्चले ।।२२ ।।\n\nप्रतिमायां ततो देवि पूर्ववन्न्यासमाचरेत् ।\n\nपूर्वोक्तविधिना पूजा कर्तव्या वीरवन्दिते ।।२३ ।।\n\nताम्बूलपूरितमुखं कुलं तदभिसं(ज्ञि?हि)तम् ।\n\nध्यानयोगेन मनसा लक्षमेकं तदा जपेत् ।।२४ ।।\n\nशतयोजनसंस्थानां नदीपर्वतमध्यगाम् ।\n\nदीपान्तरसहस्रेषु रक्षितां निगडादिभिः ।।२५ ।।\n\nपयोधरभारक्षुब्धगमनां श्यामलोचनाम् ।\n\nनितम्बबिम्बविध्वस्त[स्ता क पाठः ।]गुरुजघनमण्डनाम् ।।२६ ।।\n\nसाधकाक्षि(त?प्त)हृदयां विवरान्तःप्रसर्पिणीम् ।\n\nकवाटलौहसंबद्धप्राकारविवि[हिता ख पाठः ।]धान्तरे ।।२७ ।।\n\nकुलाकुलजपं कृत्वा समानयति साधकः ।\n\nहोमान्तरं प्रवक्ष्यामि येन ब्रह्ममयो भवेत् ।।२८ ।।\n\nशिवशक्तिमयं विद्धि चेतनाचेतनं जगत् ।\n\nमम ज्ञानप्रभावेन दृष्टं यत् कथयामि ते ।।२९ ।।\n\nनिर्जने शुद्धदेशे च शुद्धनाडीगणः शिवे ।\n\nसम आसन आसीनः समकायो यथासुखम् ।।३० ।।\n\nपृ० ३१८) पद्मासनसमासीनः साधकः शुद्धचेतनः ।\n\nप्राणस्य शोधयेन्मार्गं पूरकुम्भकरेचकैः ।।३१ ।।\n\nहस्तावाच्छाद्य आधारयोगदण्डावलम्बिनौ ।\n\nनयने नासिकाप्रान्ते निमेषोन्मेषवर्जिते ।।३२ ।।\n\nभ्रुवोर्मध्ये स्थितश्चात्मा दन्तैर्दन्तांस्तु संस्पृशेत् ।\n\nओष्ठेन चाधरं चैव जिह्व[ह्वाया क पाठः ।]या चाथ तालुकम् ।।३३ ।।\n\nएषा तु सुन्दरीमुद्रा सुन्दरीमोददायिनी ।\n\nसहस्रारे परे पद्म आधारोत्थेन वायुना ।।३४ ।।\n\nकुलदीपशिखाकारं संक्षोभ्यामृतमण्ड(नं?लम्) ।\n\nसुधाधारां स्मरेद् भूयः पतितां मूलपङ्कजे ।।३५ ।।\n\nएवं च सप्तधा कुर्याद्देवीसांनिध्यहेतवे ।\n\nमूलेन ध्यानयोगेन स्मृत्वा ब्रह्ममयीं पराम् ।।३६ ।।\n\nहृदये पद्ममध्ये तु बाणलिङ्गे तु तेजसि ।\n\nतत्राद्यां पूजयेद्देवीं हृदये कामरूपिणीम् ।।३७ ।।\n\nपूरकेन समावाह्य संस्थाप्य कुम्भकेन तु ।\n\nदेहचक्रं समापाद्य दद्यात् पाद्यादिकं मुदा ।।३८ ।।\n\nकुण्डलीपात्रसंस्थेन परमामृतवारिणा ।\n\nपाद्यं चरणयोर्दद्यात् पुनश्चार्घ्यं प्रदापयेत् ।।३९ ।।\n\nसहस्रदलभृङ्गा(या?र्याः) लुलितालुलिता[च्च्युतिम् क पाठः ।]च्च्युतम् ।\n\nपरमामृतपानीयं दद्यादाचमनं मुखे ।।४० ।।\n\nषट्त्रिंशत्तत्त्वरूपं तु गन्धं दद्याद्विचक्षणः ।\n\nअहिंसा परमं पुष्पं पुष्पमस्तेयमेव च ।।४१ ।।\n\nपृ० ३१९) दया पुष्पं क्षमा पुष्पं पुष्पमिन्द्रियनिग्रहम् ।\n\nअमोहं चाप्यमात्सर्यमविद्वेषं तथैव च ।।४२ ।।\n\nअरागं च तथा सत्यं पुष्पाण्येवं विदुर्बुधाः ।\n\nएतानि भावपुष्पाणि सदैव विनिवेदयेत् ।।४३ ।।\n\nवायुं च धूपकं दद्यात्तेजो दीपं निवेदयेत् ।\n\nसुराम्बुधिं तथा दद्याद्दद्याच्च मांसपर्वतम् ।।४४ ।।\n\nसूर्यं च दर्पणं दद्याच्चन्द्रं च च्छत्रमुत्तमम् ।\n\nआनन्दाभरणं दद्यादम्बरं चामरं तथा ।।४५ ।।\n\nअनाहतध्वनिमयीं घण्डामेतां निवेदयेत् ।\n\nततश्च साधकश्रेष्ठः शृङ्गारादिरसोद्भवैः ।।४६ ।।\n\nनृत्यगीतैश्च वाद्यैश्च तोषयेत्परमेश्वरीम् ।\n\nध्वनिना शब्दभेदेन तेजाकाशसंकुले ।।४७ ।।\n\nसहस्रदलमध्ये तु चिन्तयेत्सुन्दरीं पराम् ।\n\nभैरवानन्दलिङ्गं तु तन्मध्ये योनिसंयुतम् ।।४८ ।।\n\nएकी(कायं?भावं) तयोः कृत्वा अमृतं (श्रा?स्रा)वयेत्ततः ।\n\nजिह्वया गल[नाल ख पाठः ।]संयोगात् पिबेत्तदमृतं तदा ।।४९ ।।\n\nयोगिभिः पीयते तत्तु न मद्यं गौडपैष्टिकम् ।\n\nपृथिव्यन्तर्गता आपस्तदन्तः शून्यमद्रिजे ।।५० ।।\n\nशून्यमध्ये वसेद्वायुर्वायवन्तर्ध्वनिरीश्वरि ।\n\nतदन्तर्नाद एवासौ नादान्तर्बिन्दुरीश्वरः ।।५१ ।।\n\nतन्मध्ये तु परं ज्योतिः शिखा सूक्ष्मा परात्परा ।\n\nविद्यु(च्चान?द्द्योत)नसंकाशा सहस्रादित्यभास्वरा ।।५२ ।।\n\nपृ० ३२०) सुनयनातिसूक्ष्मा च निराकारा निरालया ।\n\nपरानन्दमयी पूर्णा सा भवेत् सुन्दरी परा ।।५३ ।।\n\nपार्थिवे पार्थिवानां च लयः [य कार्य क पाठः ।] कार्यः समाधिना ।\n\nअप्सु चापां [पो क पाठः ।] लयः कार्यः शून्ये शून्यस्य वै तथा ।।५४ ।।\n\nलयो वायौ च वायूनां ध्वनौ ध्वनिं समर्पयेत् ।\n\nज्योतिषां च लयस्तत्र ब्रह्मण्येवं मनोलयः ।।५५ ।।\n\nमनः करोति पापानि मनः पापेषु लिप्यते ।\n\nमनसि [स्युन्म क पाठः ।] चोन्मनीभूते न धर्मो नच पातकम् ।।५६ ।।\n\nएवं भावनया हृ[यावि ख पाठः ।]ष्टः परमानन्दनिर्भरः ।\n\nसंसारसागरं धीरो गोष्पदीकुरुते शिवे ।।५७ ।।\n\nभु[भ क पाठः ।]क्तिमुक्ती करे तस्य मम तुल्यो भवेद्भुवि ।\n\nपूजा ज्ञानमयी प्रोक्ता नतु होमस्तु तादृशः ।।५८ ।।\n\nतद्रूपं विद्धि कुण्डस्य बिन्दुत्रिवलयात्मकम् ।\n\nआनन्दमेखलारम्यं मात्रायोनिविभूषितम् ।।५९ ।।\n\nतद्ब्रह्म परमं ध्यात्वा सर्वज्ञानविजृम्भिते ।\n\nदीपितेऽग्नौ हुनेद्देवि प्रपञ्चहविरुत्तमम् ।।६० ।।\n\nशब्दाख्या मातृका रूपमक्षरं तु विराजितम् ।\n\nअक्षरं च हुतं चात्र निःशब्दं ब्रह्म जायते ।।६१ ।।\n\nपुण्यपापे हविर्देवि कृत्याकृत्ये हविः शिवे ।\n\nसंकल्पश्च विकल्पश्च धर्माधर्मौ हविस्तथा ।।६२ ।।\n\nधर्माधर्म[मौ क पाठः ।]हविर्दीप्ते आत्माग्नौ मनसा स्रुचा ।\n\nसुषुम्नावर्त्मना नित्यमक्षवृत्तीर्जुहोम्यहम् ।।६३ ।।\n\nपृ० ३२१) प्रकाशाकाश[मर्श क पाठः ।]हस्ताभ्यामव(लोक्यो?लम्ब्यो)न्मनास्रुच[चा ख पाठः ।]म् ।\n\nधर्माधर्मकलास्नेहपूर्णां[र्ण क पाठः ।] वह्नौ जुहोम्यहम् ।।६४ ।।\n\nवह्निजायान्वितं प्रान्ते मन्त्राभ्यां होमयेच्छिवे ।\n\nनिष्प्रपञ्चो यदा देवि जायते मन्त्रवित्तमः ।।\n\nतदा स चिन्मयः साक्षात्केवलं ब्रह्म साधकः ।।६५ ।।\n\nइति श्रीगन्धर्वतन्त्रे पार्वतीश्वरसंवादे शक्त्यानयनपूजातत्त्वनिरूपणं नाम षट्त्रिंशः पटलः ।।३६ ।।\n\nपृ० ३२२) सप्तत्रिंशः पटलः ।\n\nदेव्युवाच \n\nपरदारपरिष्वङ्गात् तथा नीचाभिसंगमात् ।\n\nप्रतिलोमाभिसङ्गाच्च पातकी जायते नरः ।।१ ।।\n\nशक्त्यासक्तः कथं देव मुक्तः स्यात्परमेश्वर[र क पाठः ।] ।\n\nवेदशास्त्रपुराणेषु सैव मुक्तिविरोधिनी ।।२ ।।\n\nशक्तिर्हि जागतो मूलं सैव जगत्स्वरूपिणी ।\n\nस्त्रियं त्यक्त्वा जगत्त्यक्तं जगत्त्यक्त्वा सुखी भवेत् ।।३ ।।\n\nसर्वा सर्वत्र देवेश गर्हिता सर्वकर्मसु ।\n\nकथं तदुपयोग्यं स्यादिति वेदविदां स्थितिः ।।४ ।।\n\nईश्वर उवाच \n\nइदं पुनर्महेशानि पुरैव प्रतिपादितम् ।\n\nसूक्ष्मा गतिस्तु धर्मस्य मूढैस्तन्नावबुध्यते ।।५ ।।\n\nज्ञानाद्धि निर्मलं विश्वमज्ञानात् समलं प्रिये ।\n\nवह्निरयं महादेवि सर्वगः सर्वभोजनः ।।६ ।।\n\nस कथं देवतायज्ञे वेदविद्भिर्निदेशितः ।\n\nजलं चापि तथा प्रोक्तं तत् पूतं कथमद्रिजे ।।७ ।।\n\nपृ० ३२३) भृङ्गोपभुक्तपुष्पाणि मक्षिकोच्छि[ष्टामद मधु क पाठः ।]ष्टकं मधु ।\n\nदूषणीयं सुरापानं कथं यज्ञे निदेशितम् ।।८ ।।\n\nगोरसं च गवां सारं (म?तै)ल च बीजसंभवम् ।\n\nकथं तद्विहितं दैवे पि[पै क पाठः ।]त्र्ये कर्मणि पार्वति ।।९ ।।\n\nबीजनाशादनेकस्य विनाशं विद्धि सुव्रते ।\n\nजायासु चैव सर्वासु तथा जातो जनिष्यते[ति क पाठः ।] ।।१० ।।\n\nस सकृद्वैदिकैर्मन्त्रैः पूतो भवति पावकः ।\n\nवैदिकैस्तान्त्रिकैः शुद्धा पवित्रेयं तथा सुरा ।।११ ।।\n\nदूषणं नास्ति देवेशि महाविद्याप्रसाधने ।\n\nयस्मिन् यत्र य आचारस्तत्र धर्मस्तु तादृशः ।।१२ ।।\n\nअत्र भ्रमो महान् दोषस्तस्माद्भ्रान्तिं त्यज प्रिये ।\n\nअद्वैतभावरहितो द्वन्द्वचित्तोऽथ कामुकः ।।१३ ।।\n\nदेवताभावरहितो लौल्यभावेन वा पुनः ।\n\nपरशक्तिं समागच्छेत् स भवेद्गुरुतल्पगः ।।१४ ।।\n\nसंसाराम्बुनिधे पारं करोति विधिना च सा ।\n\nनरकाम्बुनिधौ शक्तिः क्षिपत्यविधिना शिवे ।।१५ ।।\n\nविना शक्तिं विना मद्यमद्वैतभावनां विना ।\n\nमहाविद्याक्रमो[म क पाठः ।] यद्वद्यज्ञो[ज्ञ क पाठः ।] घृतविवर्जितः[तम् क पाठः ।] ।।१६ ।।\n\nद्वैतभावे महेशानि वर्णजातिविकल्पना ।\n\nअद्वैतभावमापन्ने लीने मनसि ब्रह्मणि ।।१७ ।।\n\nकः कामः को भवेदिन्द्रः को ब्रह्मा को जनार्दनः ।\n\nको देवः कोऽसुरो यक्षः पिशाचः कोऽमरः शिवे ।।१८ ।।\n\nपृ० ३२४) को द्विजः कोऽथवा शूद्रः को म्लेच्छः कोऽधमः शिवे ।\n\nकिं रूपं किं विरूपं वा को रोगी कोऽप्यनामयः ।।१९ ।।\n\nकिं च मेघ्यममेघ्यं वा किं वा वस्त्वप्यवस्तु च ।\n\nकिं मित्रं किममित्रं च को वध्योऽवध्य एव वा ।।२० ।।\n\nकिं च भक्ष्यमभक्ष्यं वा किं वा तव ममेति च ।\n\nअविद्याकल्पितं चैतद्विद्यया च्छिन्दि संशयम् ।।२१ ।।\n\nस्त्रियं मम परां [मम तरा क पाठः ।] विद्यामिति जानीहि पार्वति ।\n\nएक[काया क पाठः ।]स्या बहुधा कृत्यमेक[काया क पाठः ।]स्या बहुविग्रहम् ।।२२ ।।\n\nबहुरूपाणि देहांश्च एक[काया क पाठः ।]स्या एव निश्चितम् ।\n\nअद्वैतानन्दसंदोहो विद्ययैव प्रकाश्यते ।।२३ ।।\n\nशक्तिया[यो क पाठः ।]गेषु यन्मांसं तन्मांसममृतोपमम् ।\n\nपशुघातस्तदर्थं तु तद्विना ब्रह्महा भवेत् ।।२४ ।।\n\nद्वैतान् पशून्विजानीयादद्वैतान् ब्राह्मणान्विदुः ।\n\nअत[तन्त्रव्य क पाठः ।]ज्ज्ञः स्तेयपापेन भुनक्ति बहुकिल्विषम् ।।२५ ।।\n\nमद्यपानं तु यज्ञेषु तद्विना पातकी भवेत् ।\n\nपवित्रं सकलं भद्रे वासना यद्यकुत्सिता ।।२६ ।।\n\nब्रह्मादिस्तम्बपर्यन्तं जगत् स्थावरजङ्गमम् ।\n\nशरीरं दृश्यते यद्यत्तत्कर्म प्राकृतं शिवे ।।२७ ।।\n\nप्रकृत्या क्रियते कर्म साक्षी पुरुष उच्यते ।\n\nतन्मायामोहितः सोऽथ कर्ताहमिति मन्यते ।।२८ ।।\n\nन कर्ता पुरुषो देवि कर्त्री प्रकृतिरुच्यते ।\n\nपुरुषे करणं नास्ति निर्गुणत्वात् सदा प्रिये ।।२९ ।।\n\nपृ० ३२५) तथा क[का क पाठः ।]रणकर्तृत्वं सगुणायां प्रतिष्ठितम् ।\n\nयदिदं पुरुषे देवि कर्तृत्वमुपलक्ष्यते ।।३० ।।\n\nस्फटिके निर्मले देवि (यवा?जपा) रागमिवानघे ।\n\nअहमाकाशवत्सर्व बहिरन्तर्गतोऽच्युतः ।।३१ ।।\n\nसदा सर्वसमः शुद्धो निसङ्गो निर्मलोऽचलः ।\n\nसत्यं ज्ञानमनन्तं यत्परब्रह्माहमेव तत् ।।३२ ।।\n\nब्रह्मण्याधाय चित्तं तु कुर्वन् कर्म न लिप्यते ।\n\nउभाभ्यामपि शक्यं स्यात्तर्तुं भवपयोनिधिम् ।।३३ ।।\n\nदक्षिणेनापि कौलेन दुःखेनापि सुखेन च ।\n\nकुम्भसंस्तरणैस्तर्तुं पोतवर्येण वाम्बुधिम् ।।३४ ।।\n\nतस्मा(दिमं न?दयं व)रः कौलो दक्षिणादपि सुव्रते ।\n\nकुलज्ञानं विना देवि नैव मुक्तिः कदाचन ।।३५ ।।\n\nमाया बलवती ह्येषा शक्ति[क्तेर्गु क पाठः ।]र्गुणमयी तु या ।\n\nप्रकृतिर्गीयते सा तु सांख्ययोगविशारदैः ।।३६ ।।\n\nविद्याविद्येति सा प्रोक्ता वेदतत्त्वार्थदर्शिभिः ।\n\nमहाविद्येति सा कैश्चिन्महामायेति चापरैः ।।३७ ।।\n\nशक्तिः सा सर्वभूतानामिति कैश्चिदुपास्यते ।\n\nस[सर्वे ता समुपासन्ति क ख पाठः ।]मुपासते सर्वे तां ब्रह्मविष्णुमहेश्वराः ।।३८ ।।\n\nतस्या एव न मे भेदो विष्णोर्ब्रह्मण एव वा ।\n\nयोगभोगतपःक्लेशैरानम्रैरभिनन्दिता ।।३९ ।।\n\nआराधिता सैव नृणां भोगस्वर्गापवर्गदा ।\n\nपरितोष्य विधानेन येन तेनैव साधकः ।।४० ।।\n२ स्फा क पाठः ।??????\n\nपृ० ३२६) संसारनिगडैर्बद्धः पुमान् विमुच्यते तया ।\n\nतस्यास्तोषं विना देवि विमुक्तिर्नैव विद्यते ।।४१ ।।\n\nतन्निगृहीतचित्तानां पुंसां पुरुषपूजिते ।\n\nअतस्तां च प्रयत्नेन पुरुषा मुक्तिलिप्सवः ।।४२ ।।\n\nसमाश्रयन्ति योगाद्यैर्नित्यानन्दस्वरूपिणीम् ।\n\nब्रह्मा विष्णुस्तथा चाहमात्मवत्समुपास्महे ।।४३ ।।\n\nतपःक्लेशैश्च तां देवि पशुभावे स्थितो विधिः ।\n\nसंतोष्य परया भक्त्या सावित्रीं वेदमातरम् ।।४४ ।।\n\nइच्छाशक्तिं च वागीशीं लब्ध्वा सृष्टिमचीकरत् ।\n\nतनयां जगृहे मोहाद्ब्रह्मा पशुरुदारधीः ।।४५ ।।\n\nतज्जुगुप्सितमन्याययमद्यापि न निवर्तते ।\n\nपरशक्तिं पशुस्तस्मान्मनसापि न संस्मरेत् ।।४६ ।।\n\nतद्भावमाश्रिता विप्रास्तामेव समुपासते ।\n\nमित्राणां सर्वभूतानां तेषां मद्यं घृतं पयः ।।४७ ।।\n\nअपूपं पिष्टकं मांसं गृह्णीयुः शक्तिदापितम् ।\n\nअपिवा संविदासक्ता भवेयुः शक्तिमाश्रिताः ।।४८ ।।\n\nदिव्यभावस्थितो विष्णुर्जगत्पालनरूपिणीम् ।\n\nमधुमैरेयभोगाद्यैः संतोष्यानन्दरूपिणीम् ।।४९ ।।\n\nज्ञानशक्तिमयीं लक्ष्मीं जगदाधाररूपिणीम् ।\n\nलब्ध्वा तु जगतः सोऽयं पालकोऽभून्निराकुलः ।।५० ।।\n\nतद्भावमाश्रिता भूपास्तथैव तामुपासते ।\n\nअथ देवाश्च दैत्याश्च मुनयो मानुषाः परे ।।५१ ।।\n\nपृ० ३२७) विष्णुमेव हि सततं भजन्ते भावसिद्धये ।\n\nस च भावविशुद्धात्मा तद्भावं तु जुगोप ह ।।५२ ।।\n\nये(नि?न)न्दन्ति च तद्भावं गोपयन्ति च सर्वदा ।\n\nते वै प्रियतमाः सर्वे शङ्खचक्रगदाभृतः ।।५३ ।।\n\nतद्भावाद्विमुखान् कर्तुं लोकांल्लोकेश्वरो हरिः ।\n\nइदमादिष्टवान् देवि मामेव जगदीश्वरः ।।५४ ।।\n\nभगवानुवाच \n\nसर्वे दिव्या भविष्यन्ति मद्भावे हि प्रकाशिते ।\n\nपशुभावं पुरस्कुर्वन् मद्भावं च विनिन्दकः ।।५५ ।।\n\nआगमैः कल्पितैर्देव मद्भावाद्विमुखान् कुरु ।\n\nईश्वर उवाच \n\nतदाज्ञां शिरसि धृत्वा विष्णोरमिततेजसः ।।५६ ।।\n\nतथैवाहं महेशानि कृतवांस्तन्त्रविस्तरम् ।\n\nगोपयन्दिव्यभावं च पुरस्कुर्वन् पशोर्मतम् ।।५७ ।।\n\nअत एव महेशानि वैष्णवे दर्शने खलु ।\n\nपूजितः पशुभावश्च शक्तिनिन्दा च वि(स्मृ?स्तृ)ता ।।५८ ।।\n\nया शक्तिः सर्वभूतानां द्विधा भवति सा पुनः ।\n\nस्तूलरूपा च सा देवी सूक्ष्मरूपा च पार्वति ।।५९ ।।\n\nस्थूलरूपेण सा देवी सर्वमेतज्जगत्त्रयम् ।\n\nमोहयित्वा जनान्सर्वान् बहुरूपा[पान् क पाठः ।] सुखेच्छया ।।६० ।।\n\nसंस्थिता परमेशानि लीलाकलितविग्रहा ।\n\nस्वभावतो न जानन्ति तन्मायामोहिता जनाः ।।६१ ।।\n\nपृ० ३२८) केचित्तां तु प्रहाराद्यैः कटूक्तिभाषणैस्तथा ।\n\nताडयन्ति च वै मू[च सुमूढा क पाठः ।]ढा जना निरयगामिनः ।।६२ ।।\n\nकेचित्तां भूषणाच्छादैः संभोगैरपि सेवया ।\n\nपूजयन्ति हि ते धीराश्चतुर्वर्गप्रसाधकाः ।।६३ ।।\n\nतेषां विप्रियकर्तारः पतिष्यन्ति सुनिश्चितम् ।\n\nसूक्ष्मरूपां च तां विद्धि सर्वेषा(न्तमद?मन्त)रस्थिताम् ।।६४ ।।\n\nत्रैलोक्यजननीं देवीं मुख्येन ब्रह्मवर्त्मना ।\n\nयोजयित्वा परानन्दे[न्द ख पाठः ।] परमानन्दरूपिणीम् ।।६५ ।।\n\nतयोर्योगाद्यदमृतं तर्पयेत्तेन योगिनीम् ।\n\nप्राणधारणया देवि शुद्धनाडीमनाः[न क पाठः ।] सुधीः ।।६६ ।।\n\nप्राणान्प्रवेशयेन्नाड्या तन्मुखे चैव तान् हुनेत् ।\n\nतद्वक्त्रे वायुना भिन्ने याति चोर्ध्वं परेश्वरी ।।६७ ।।\n\nतस्मादाकृष्य तद्वायुं कुम्भयित्वा तु संचयेत् ।\n\nसंचितैर्वायुभिस्तां च कुलवर्त्मविहारिणीम् ।।६८ ।।\n\nसहस्रारे महापद्मे सितदीधितिमण्डले ।\n\nसमुन्नीय परे हंसे तयोरैक्यं[क्यधि क पाठः ।] धिया स्मरेत् ।।६९ ।।\n\nहोमाद्यं विहितं तत्र चन्द्रसूर्यात्मकं तयोः ।\n\nस्रुकस्रुवौ च समादाय जुहुयादव्ययं हविः ।।७० ।।\n\nमूलाधारे परे चक्रे शक्तिर्या कुण्डली शुभा ।\n\nतद्भ्रमावर्ततोऽयं च बहिर्याति दिने दिने ।।७१ ।।\n\nदिनेशाङ्गुलिमानेन तदर्धं चोपवासतः ।\n\nद्विगुणं रतिकाले स्यात् त्रिगुणं भोजनाद्बहिः ।।७२ ।।\n\nपृ० ३२९) अत ऊर्ध्वं वहेद्देवि त्रिदिनं यदि मारुतः ।\n\nन्यूनं वा तदधः प्राणः शरीरं परिमुञ्चति ।।७३ ।।\n\nयावत्कालं वहेदेतद्वायुश्च जगदीश्वरः ।\n\nतावच्चलति देहोऽयं तद्विना चाचलः स्मृतः ।।७४ ।।\n\nनिश्चलं पवनं कृत्वा योगी भवति साधकः ।\n\nवायुना नीयते बाह्ये मनस्तु प्राणिनां[ना क पाठः ।] शिवे ।।७५ ।।\n\nवायौ च सुस्थिरीभूते मनोऽपि स्थिरतां वहेत् ।\n\nतयोरद्वैतभा[वेन क पाठः ।]वे तु निश्चलत्वं [त्वगतेस्तयो क पाठः ।] गते द्वयोः ।।७६ ।।\n\nदेहं निरामय विद्धि संत्यज्य च कलेवरम् ।।७७ ।।\n\nअद्वैतभावमापन्नो न स पुनरिहाव्रजेत् ।\n\nप्रसङ्गात् कथिता देवि देहसिद्धिरनुत्तमा ।।७८ ।।\n\nयेन [अनेनैव ख पाठः ।] तेन विधानेन परितुष्टा महेश्वरी ।\n\nसंसारनिगडैर्बद्धः पुमान्विमुच्यते तया ।।७९ ।।\n\nतस्यास्तोषं विना देवि विमुक्तिर्नैव विद्यते ।\n\nअनि[तन्नि क पाठः ।]गृहीतचित्तस्य पुरुषस्य महेश्वरि ।।८० ।।\n\nइति श्रीगन्धर्वतन्त्रे पार्वतीश्वरसंवादे शक्तिमाहात्म्य-देहसिद्धिवर्णनं नाम सप्तस्त्रिंशः पटलः ।।३७ ।।\n\nपृ० ३३०) अष्टात्रिंशः पटलः ।\n\nईश्वर उवाच \n\nबहुकालं[लपूजितैस्तु क पाठः ।] पूजिता तु तुष्टा स्यात्सूक्ष्मरूपिणी ।\n\nयथा तुष्यति भोगेन तपोयोगैश्च न तथा ।।१ ।।\n\nअतो भोगेन तां तोष्य तया मुक्तो भवेत्सुखी ।\n\nमया चापि पुरा देवि सेविता योगवर्त्मना ।।२ ।।\n\nपरितुष्टा न मे देवी सूक्ष्मरूपान्तरस्थिता ।\n\nशक्तिहीनं च मां वीक्ष्य विनताविमुखं तथा ।।३ ।।\n\nविषणवदनो ब्रह्मा हृदयेन विदूयता ।\n\nचिन्तावशमुपा[पवि क पाठः ।]विष्टो ब्रह्मा लोकपितामहः ।।४ ।।\n\nमामासाद्य तथा विष्णुं ययौ क्षीरपयोनिधिम् ।\n\nक्षीरोदस्योत्तरे तीरे रत्नद्वीपे सुशोभिते ।।५ ।।\n\nतत्र स्थित्वावयोर्मध्ये ब्रह्मा ध्यानपरोऽभवत् ।\n\nहृत्पुण्डरीकमध्यस्थे देवीपादसरोरुहे ।।६ ।।\n\nमनो निधाय योगात्मा देवीसूक्तं परं जगौ ।\n\nव्यतीते बहुकालेऽथ देवी त्रिभुवनेश्वरी ।।७ ।।\n\nपृ० ३३१) शूलपाशधरा देवी किरीटादिविमण्डिता ।\n\nचतुर्भुजा त्रिनेत्रा च बालार्ककिरणारुणा ।।८ ।।\n\nदर्शयामास स्वं रूपं तस्य तुष्टा तदा शिवे ।\n\nप्रसन्नां तां समालोक्य स्रष्टा सर्वजगद्गुरुः ।।९ ।।\n\nभक्त्या विनम्रवदनस्तुष्टाव च ननाम च ।\n\nब्रह्मोवाच \n\nत्वं सावित्री च वाग्देवी त्वं श्रीः सर्वजगत्प्रसूः ।।१० ।।\n\nस्वाहा त्वं देवयज्ञेषु पितृयज्ञेषु च स्वधा ।\n\nसु[स्व क पाठः ।]धा त्वं देवलोकेषु हविस्त्वं खलु मानुषे ।।११ ।।\n\nत्वं विद्याश्चैव मन्त्राश्च वेदास्त्वं हि (सु?स्व)रात्मिका ।\n\nअर्धमात्रात्मिका त्वं वै यानुच्चार्या विशेषतः ।।१२ ।।\n\nत्वमेव परमा शक्तिर्जगत्कारणरूपिणी ।\n\nविचार्याष्टाङ्गयोगेन लक्षणाद्यैर्मुहुर्मुहुः ।।१३ ।।\n\nयत् स्थिरीक्रियते देवि तत्ते रूपं सनातनम् ।\n\nयदव्यक्तमनिर्देश्यं निष्कलं परमात्मनः ।।१४ ।।\n\nरूपं तवैव तत् सूक्ष्मं सकलं च जगन्मय[यि ख पाठः ।]म् ।\n\nया सृष्टिशक्तिरस्माकं स्थितिशक्तिस्तथा हरेः ।।१५ ।।\n\nअन्तशक्तिस्तथेशस्य सा त्वं शक्तिः सनातनी ।\n\nत्वं जातवेदोगता शक्तिरुग्रा \n\nत्वं दाहिका सूर्यकरस्य शक्तिः \n\nआह्लादिका त्वं बहु चन्द्रिकाया-\n\nस्तां त्वामहं नौमि नमामि चाम्बिकाम् ।।१६ ।।\n\nपृ० ३३२) योषा योषित्प्रियाणां त्वं विद्या त्वं चोर्ध्वरेतसाम् ।\n\nवाञ्छा त्वं सर्वजगतां माया च त्वं तथा हरेः ।।१७ ।।\n\nयया प्रकाश्यते ब्रह्म सा त्वं नित्या प्रसीद मे ।\n\nविश्वादिस्त्वमनादिस्त्वं विश्वयोनिरयोनिजा ।।१८ ।।\n\nअनन्तात्सर्वजगतस्त्वमेवैकान्तरूपिणी ।\n\nएका त्वं त्रिविधा भूत्वा[ता ख पाठः ।] मो(क्ष?ह)संहारकारिणी ।।१९ ।।\n\nसंसारसागरोत्तारतरणिः सुखमोक्षदे ।\n\nत्वं नित्या त्वमनित्या च त्वं चराचरमोहिनी ।।२० ।।\n\nनमस्ते जगतां मातः सृष्टिरूपे सनातनि ।\n\nस्थितिरूपे नमस्तुभ्यं नमः संहाररूपिणि ।।२१ ।। \n\nएवं संस्तूयमाना सा योगनिद्रा विरिञ्चिना ।\n\nआविर्बभूव प्रत्यक्षं ब्रह्मणः परमात्मनः ।।२२ ।।\n\nदेव्युवाच \n\nपरितुष्टास्मि लोकेश स्तोत्रेणानेन ते विभो ।\n\nवरं वृणीष्व भद्रं मे यत्ते मनसि वर्तते ।।२३ ।।\n\nईश्वर उवाच \n\nमां समीक्ष्य वरं व्रवे जगत्संहारकारकम् ।\n\nसृष्टिशक्तिं मयि त्वं च विष्णौ पालनरूपिणीम् ।।२४ ।।\n\nसंहारशक्तिमीशाने देहि मातर्नमोऽस्तु ते ।\n\nएकश्चरति भूतेशो न द्वितीयां समीहते ।।२५ ।।\n\nतथा मोहय सर्वेशं दारान्[रा क पाठः ।] स्वयं जिघृक्ष[क्ष्य क पाठः ।]ति ।\n\nदेव्युवाच \n\nयदुक्तं भवता ब्रह्मंस्तच्च[त्स क पाठः ।] सत्यं नचान्यथा ।।२६ ।।\n\nपृ० ३३३) मोहयित्वाहमीशानं सतीरूपेण शंकरम् ।\n\nसंहरिष्यामि लोकेश जगदेतच्चराचरम् ।।२७ ।।\n\nतत्रापि तां तनुं त्यक्त्वा संभविष्यामि पार्वति ।\n\nइति तस्मै समाभाष्य ब्रह्मणे परमेश्वरी ।।२८ ।।\n\nवीक्ष्यमाणा जगत्स्रष्ट्रा तत्रैवान्तरधीयत ।\n\nतस्यामन्तर्हितायां च ब्रह्मा लोकपितामहः ।।२९ ।।\n\nकृताञ्जलिपुटो भूत्वा विष्णुमाह प्रजापतिः ।\n\nसंहारकरणे योग्यं वीरभावं च यद्भवेत् ।।३० ।।\n\nतन्निदेशय महादेवे विष्णो लोकेषु दुर्लभम् ।\n\nइति तद्वचनं श्रुत्वा भगवान् हरिरीश्वरः ।।३१ ।।\n\nआदिष्टवान् मयि भद्रे वीरभावं सुदुर्लभम् ।\n\nवीरभावे स्थितः सोऽहं मातस्त्वां [तिस्त्व क पाठः ।] समुपास्महे ।।३२ ।।\n\nअद्यापि परमेशानि मातस्तुभ्यं नमो नमः ।\n\nप्रकृतिः [तिस्त्व क पाठः ।] सर्वभूतानां त्वं हि सर्वजगत्प्रसूः ।।३३ ।।\n\nया (मुक्तिः?मूर्तिः) मम देवेशि क्षितिरूपा तु गीयते ।\n\nसा त्वमेव न मे नाहं मातः सत्य नमो नमः ।।३४ ।।\n\nया मे मूर्तिर्द्वितीया च जलमयीति कथ्यते ।\n\nसा त्वमेव न मे नाहं मातः सत्यं नमो नमः ।।३५ ।।\n\nआग्नेयी या तृतीया मे जगत्क्षोभणकारिणी ।\n\nसा त्वमेव न मे नाहं मातः सत्यं नमो नमः ।।३६ ।।\n\nचतुर्थी वायवी मूर्तिः सृष्टिसंहारकारिणी ।\n\nसा त्वमेव न मे नाहं मातः सत्यं नमो नमः ।।३७ ।।\n\nपृ० ३३४) पञ्चमी या च सर्वेषां परिणामस्वरूपिणी ।\n\nसा त्वमेव न मे नाहं मातः सत्यं नमो नमः ।।३८ ।।\n\nषष्ठी या सर्वदेवानामाप्यायनीति गीयते ।\n\nसा त्वमेव न मे नाहं मातः सत्यं नमो नमः ।।३९ ।।\n\nसप्तमी मम मूर्तिर्या जगदाह्लादकारिणी ।\n\nसा त्वमेव न मे नाहं मातः सत्यं नमो नमः ।।४० ।।\n\nअष्टमी मम मूर्तिर्या स्थितिसंहारकारिणी ।\n\nसा त्वमेव न मे नाहं मातः सत्यं नमो नमः ।।४१ ।।\n\nनचैवाहं न मे किंचिद्यदिह जगतीतले ।\n\nत्वयैवेदं जगद्व्याप्तं जगत् सर्वं त्वमेव हि ।।४२ ।।\n\nदेव्युवाच \n\nमया सर्वं जगद्व्याप्तं वत्स सत्यं प्रभाषसे ।\n\nममैवैतेऽवताराश्च मत्स्यकूर्मादयोऽपरे ।।४३ ।।\n\nत्वमेवाहं नचान्योऽसि ब्रह्माहं विष्णुरप्यहम् ।\n\nअहमेव जगत् सर्वं नास्ति किंचित् मया विना ।।४४ ।।\n\nयत्तु पश्यसि हे वत्स यत् किंचिज्जगतीतले ।\n\nब्रह्मादिस्तम्बपर्यन्तमहमेव न संशयः ।।४५ ।।\n\nइहैकस्थं जगत्कृत्स्नं पश्याद्य सचराचरम् ।\n\nइत्युक्त्वा दर्शयामास शंभवे जगदीश्वरी ।।४६ ।।\n\nस्वशरीरे जगत्कृत्स्नं संप्रविष्टमनेकधा ।\n\nदृष्ट्वा जगन्मयीं [जगन्मयीं ततो दृष्ट्वा क पाठः ।] प्राह शंभुर्मायाविमोहितः ।\n\nमामुद्धर जगन्मातर्मोहसागरमध्यतः ।।४७ ।।\n\nइति श्रीगन्धर्वतन्त्रे पार्वतीश्वरसंवादे शिवस्य शक्तिप्राप्तिनिरूपणं नाम अष्टात्रिंशः पटलः ।।३८ ।।\n\nपृ० ३३५) ऊनचत्वारिंशः पटलः ।\n\nजगन्मययुवाच \n\nमा विषीद महादेव सर्वथा त्वं स्थिरो भव ।\n\nकुलज्ञानी कथं त्वं हि भावज्ञानी कथं पुनः ।।१ ।।\n\nइत्येवं त्वं मया पृष्टस्त्वमात्मानं न विस्मर ।\n\nतदानन्दमयं धाम स्वविद्याभेदसंगतम् ।।२ ।।\n\nपुरुषः प्रकृतिश्चैव नित्यौ द्वौ समुपस्थितौ ।\n\nसगुणाधिबला देवी निर्गुणो निर्बलः पुमान् ।।३ ।।\n\nअविद्यानाद्यरूपा सा मदंशा भेदरूपिणी ।\n\nसिसृक्षयापि नीचास्य सविधे समुपस्थिता ।।४ ।।\n\nसिसृक्षया मया पूर्वं प्रार्थितः पुरुषः खलु ।\n\nमामानन्दय सानन्दमित्युक्त्वा धर्षितः प्रभुः ।।५ ।।\n\nमया धर्षितमात्रोऽसौ बभूव सगुणो विभुः ।\n\nतत्तदानन्दसंदोहै(रा?ः सा)नन्दाहं पुनः पुनः ।।६ ।।\n\nजडत्वादुभयोर्देव शून्यभावमुपागतम् ।\n\nअथानन्दात्मनोर्जाता शक्तिराद्या सनातनी ।।७ ।।\n\nपृ० ३३६) गुणत्रयमयी सा तु बिन्दुत्रयस्वरूपिणी ।\n\nअधः कृत्वा तु पुरुषं हकारार्धस्वरूपिणी ।।८ ।।\n\nविपरीतेन रमते वह्नीन्द्वर्कस्वरूपिणी ।\n\nअशिरस्कहकारान्त्य[न्त्यमे क पाठः ।]मशेषाकारसंस्थितम् ।।९ ।।\n\nअन्तश्चरमजस्रं तं स्वमात्मानमुपास्महे ।\n\nबिन्दुत्रये महादेव सर्गमेतत् प्रतिष्ठितम् ।।१० ।।\n\nब्रह्मादिस्तम्बपर्यन्तं जगत् स्थावरजङ्गमम् ।\n\nपञ्चभूतमयं विद्धि चासत्यं सत्यवद्भ्रमः ।।११ ।।\n\nपृथिवीयं महादेव प्रा[प्र क पाठः ।]कृती नतु (कस्तुरी?वास्तवी) ।\n\nब्राह्मणी नैव चाण्डाली नैव दैवी न मानुषी ।।१२ ।।\n\nरसमात्रं जलं विद्धि न द्विजं नच पुक्क[शम् क पाठः ।]सम् ।\n\nरूपमात्रं तु यत्तेजस्तत्र किं जातिकल्पना ।।१३ ।।\n\nस्पर्शमात्रं तु यद्वायुर्नोत्तमो नाधमः खलु ।\n\nशब्दमात्रं यदाकाशं विभोस्तस्य महात्मनः ।।१४ ।।\n\nनीचतां कल्पते देवि मूढोऽज्ञानविजृम्भितः ।\n\nएभिः पञ्चभिरारब्धं देहं स्थावरजङ्गमम् ।।१५ ।।\n\nपञ्चानां संनिपातं यत् न ब्राह्मणं न पुक्कस[श क पाठः ।]म् ।\n\nतदसत्यं विजानीयात् सत्यं ब्रह्म न तन्न तत् ।।१६ ।।\n\nदेहाद्भिन्नः शिवो देही परमानन्दरूपवान् ।\n\nतद्ब्रह्मेति च यो विद्यात् स एव ब्राह्मणो मतः ।।१७ ।।\n\nयदिदं लक्ष्यते[क्षसे क पाठः ।] देव पञ्चभूतात्मविग्रहे ।\n\nवायुभिरिन्द्रियग्रामे प्रेरिते पञ्चभिः शिवम् ।।१८ ।।\n\nपृ० ३३७) कर्तृत्वमात्मनो देव तदविद्याभ्रमो महान् ।\n\nव्यापृतेष्विन्द्रियेष्वात्मा व्यापारी[विवेकी चा क पाठः ।]वाविवेकिनाम् ।।१९ ।।\n\nदृश्यतेऽभ्रेषु धावत्सु धावन्निव यथा शशी ।\n\nआत्मचैतन्यमाश्रित्य देहेन्द्रियमनोधियः ।।२० ।।\n\nस्वकीयार्थेषु वर्तन्ते सूर्यालोकं यथा जनाः ।\n\nदेहेन्द्रियगुणान् कर्माण्यमले सच्चिदात्मनि ।।२१ ।।\n\nअध्यास्यात्मा[त्मवि क पाठः ।]विवेकेन गगने नीलतामिव[वत् क पाठः ।] ।\n\nअज्ञानान्मानसोपाधेः कर्तृत्वादीनि चात्मनि ।।२२ ।।\n\nकल्प्यन्तेऽम्बुगते चन्द्रे चलनादिर्यथाम्भसः ।\n\nरागेच्छासुखदुःखादि(वृ?बु)द्धौ सत्यां [सत्या ख पाठः ।] प्रवर्तते ।।२३ ।।\n\nसुषुप्तौ नास्ति तन्नाशे तस्माद् बुद्धेस्तु नात्मनः ।\n\nप्रकाशोऽर्कस्य तोयस्य शैत्यमग्नेर्यथोष्णता ।।२४ ।।\n\nस्वभावः[वस क पाठः ।] सच्चिदानन्दनित्यनिर्मलतात्मनः ।\n\nआत्मनः सच्चिदंशश्च बुद्धेर्वृ(द्धि?त्ति)रिति द्वयम् ।।२५ ।।\n\nसंयोज्य चाविवेकेन जानामीति प्रवर्तते ।\n\nआत्मनो विक्रिया नास्ति बुद्धेर्बोधो न जात्विति ।।२६ ।।\n\nजीवः [जीव सवमय ज्ञात्वा ज्ञात्वा दृ क पाठः ।] सर्वमलं ज्ञात्वा कर्ता द्रष्टेति मुह्यति ।\n\nरज्जुसर्पवदात्मानं ज्ञात्वा जीवो भयं वहेत् ।।२७ ।।\n\nनाहं जीवः परात्मेति ज्ञातश्च [श्चेन्नि क पाठः ।] निर्भयो भवेत् ।\n\nआत्मावभासयत्येको बुद्द्यादीनीन्द्रियाणि हि ।।२८ ।।\n\nदीपो घटादिवत् स्वात्मजातैस्तैर्नावभास्यते ।\n\nस्वबोधे नान्यबोधेच्छा [धश्च क पाठः ।] बोधरूपस्य [र्पस्तथा क पाठः ।] चात्मनः ।।२९ ।।\n\nपृ० ३३८) न दीपस्य [पतया क पाठः ।स्यान्य ख पाठः ।] तु दीपेच्छा यथा स्वात्मप्रकाशने ।\n\nनिषिध्य निखिलोपाधिं नेति नेतीति वाक्यतः ।।३० ।।\n\nविद्यादैक्यं महावाक्यैर्जीवात्मपरमात्मनोः ।\n\nआविद्यकं शरीरादि दृश्यं बुद्बुदवत् क्षणम् ।।३१ ।।\n\nएतद्विलक्षणं विद्यादहं ब्रह्मेति निर्मलम् ।\n\nदेहा[देहात्यत्वान्न मे जन्मजराकार्श्यलयादयः ख पाठः ।]न्मम विभिन्नत्वान्न मे जन्मजरादयः ।।३२ ।।\n\nशब्दादिविषयैः सङ्गो निरिन्द्रियतया नच ।\n\nअमनस्त्वान्न मे दुःखरागद्वेषभयादयः ।।३३ ।।\n\nअप्राणो ह्यमनाः शुद्ध[भ्र ख पाठः ।] इत्यादिश्रुतिशासनात् ।\n\nनिर्गुणो निष्क्रियो नित्यो निर्विकल्पो निरञ्जनः ।।३४ ।।\n\nनिर्विकारो निराकारो नित्यमुक्तोऽस्मि निर्मलः ।\n\nनित्यशुद्धविमुक्तैकमखण्डानन्दमद्वयम् ।।३५ ।।\n\nसत्यं ज्ञानमयं यत्तत् परं ब्रह्माहमेव तत् ।\n\nएवं निरन्तरं[राभ्यस्ता ख पाठः ।] कृत्वा ब्रह्मैवास्मीति वासना ।।\n\nहरत्यविद्याविक्षेपान् रोगानिव रसायनम् ।।३६ ।।\n\nशंभुरुवाच \n\nदेहाद्भिन्नः कथं ह्यात्मा कीदृशः कुत्र संस्थितः ।\n\nकथं वा ज्ञायते ब्रह्म तन्मे वद जगन्ममि ।।३७ ।।\n\nजगन्मययुवाच \n\nअवच्छिन्न इवाज्ञानात् तन्नाशे सति केवलः ।\n\nस्वयं प्रकाशते ह्यात्मा मेघापायेंऽशुमानिव ।।३८ ।।\n\nअज्ञानकलुषं जीवं ज्ञानाभ्यासाद्विनिर्मलम् ।\n\nकृत्वाज्ञानं स्वयं नश्येज्जलं कतकरेणुवत् ।।३९ ।।\n\nपृ० ३३९) संसारः स्वप्नतुल्यो हि रागद्वेषादिसंगतः [सकुल ख पाठः ।] ।\n\nअ[स्वकाले ख पाठः ।]बोधे सत्यवद्भाति सु[प्र ख पाठः ।]बोधेऽसत्यवद्भवेत् ।।४० ।।\n\nतावत् सत्यं जगद्भाति शुक्तिकारजतं यथा ।\n\nयावन्न ज्ञायते ब्रह्म सर्वाधिष्ठानमद्वयम् ।।४१ ।।\n\nसच्चिदात्मन्यनुस्यूता नित्ये विष्णौ प्रकल्पिताः ।\n\nव्यक्तयो विविधाः सर्वा हाटके कटकादिवत् ।।४२ ।।\n\nयथाकाशो हृषीकेशो नानोपाधिगतो विभुः ।\n\nतद्भेदाद्भिन्नवद्भाति तन्नाशे त्वे[सति केवल ख पाठः ।]कवद्भवेत् ।।४३ ।।\n\nनानोपाधिवशादेव जातिवर्णाश्रमादयः ।\n\nआत्मन्यारोपितास्तोये रसवर्ण[र्णादि ख पाठः ।]विभेदवत् ।।४४ ।।\n\nपञ्चीकृतमहाभूतसंभवं कर्मसंचितम् ।\n\nशरीरं सुखदुःखानां भोगायतनमुच्यते ।।४५ ।।\n\nपञ्चप्राणमनोबुद्धिदशेन्द्रियसमन्वितम् ।\n\nअपञ्चीकृतभूतोत्थं सूक्ष्माङ्गं भोगसाधनम् ।।४६ ।।\n\nअनाद्यविद्यानिर्वाच्या कारणोपाधिरुच्यते ।\n\nउपाधित्रितयादन्यदा[मा ख पाठः ।]त्मानमवधारय[येत् ख पाठः ।] ।।४७ ।।\n\nसर्वभूतस्थमात्मानमहमेव तथात्मनि ।\n\nसर्वभूतानि संचिन्त्य चिन्तयस्वैकमेव हि ।।४८ ।।\n\nउत्पत्तिप्रलयाभ्यां च न सदिदं निशामय ।\n\nमनः करोति पापानि मनः पापेन लिप्यते ।\n\nमनस्युन्मननीभूते न धर्मो नच पातकम् ।।४९ ।।\n\nइति श्रीगन्धर्वतन्त्रे पार्वतीश्वरसंवादे शिवस्य देवीकृतज्ञानोपदेशवर्णनं नामोनचत्वारिंशः पटलः ।।३९ ।।\n\nपृ० ३४०) चत्वारिंशः पटलः ।\n\nशंभुरुवाच \n\nकथ्यतां देवदेवेशि व्यक्तीभूतावुभौ कथम् ।\n\nशिवशक्तिमयं ज्ञानं कथं वा जायते तथा ।।१ ।।\n\nजगन्मययुवाच \n\nपुंभावः शिव इ[मि क पाठः ।]त्याहुः स्त्रीभावः प्रकृतिः परा ।\n\nशिवो ज्ञानमयो देहे शक्तिर्बुद्धिमयी परा ।।२ ।।\n\nशुक्रं शिवो महामेदः शक्तिः कुण्डलिनी त्विति ।\n\nलिङ्गं शिव[व क पाठः ।]स्तथा शक्तिर्योनिर्जगति दृश्यते ।।३ ।।\n\nइत्येवं त्रिपुरा शक्तिरित्येवं त्रिपुरः शिवः ।\n\nनानयोर्विद्यते भेदो या शक्तिः स शिवो ध्रुवम् ।।४ ।।\n\nन शिवेन विना शक्तिर्न शक्ति[क्त्यावा क पाठः ।]रहितः शिवः ।\n\nन तद्भूतस्तयोर्भेदश्चन्द्रचन्द्रिकयोरिव ।।५ ।।\n\nएवं तौ सर्वभूतेषु द्विधाभूतौ व्यवस्थितौ ।\n\nतस्मान्नास्ति तयोर्भिन्नं जगदेतच्चराचरम् ।।६ ।।\n\nपिता माता सुतश्चेति भावोऽयं विविधो (मु?मृ)षा ।\n\nस्वा[स्व क पाठः ।]विद्यासुदृढाभ्यासाद् दृढीभूतो हृदि स्थितः ।।७ ।।\n\nपृ० ३४१) गुरुवाक्येन तं विद्याद् दृढाभ्यासेन मानवः ।\n\nजीवन्मुक्तः सर्वभूतमयो भवति वै ध्रुवम् ।।८ ।।\n\nशरीरं विविधाङ्गं मे कथ्यते शृणु सादरम् ।\n\nब्रह्मैवाहं नचान्योऽस्मि शरीरमेतदेव हि ।।९ ।।\n\nचैतन्यं सर्वभूतानां शब्दब्रह्मस्वरूपकम् ।\n\nवर्णरूपेण तद्व्यक्तं मन्त्रविद्यादिभेदतः ।।१० ।।\n\nकुङ्कुमागुरुकस्तूर्या रोचनाचन्दनेन्दुभिः ।\n\nप्रकाश्य तव पीठे तु शक्त्यन्तःस्थं यथा भवेत् ।।११ ।।\n\nतत्र पूजा सदा कार्या तत्तद्वर्त्मविधानतः ।\n\nसर्वेषामेव देवानां मन्त्रमाद्यं शरीरकम् ।।१२ ।।\n\nपूजयेत्तद् गुरु[रुर्मन्त्री क पाठः ।]मन्त्रदेवतात्मस्वरूपतः ।\n\nद्वितीयं कथ्यते देव यत्पुनर्ध्यानगोचरम् ।।१३ ।।\n\nकृत्वा रत्नमयं रूपं शुद्धकाञ्चननिर्मितम् ।\n\nप्रत्यहं पूजयेद्देवममुत्र मासि मासि च ।।१४ ।।\n\nवार्षिकं त्वथ वा कुर्यान्महोत्सवमनुत्तमम् ।\n\nविमुखो दम्भमाश्रित्य द्रव्यनाश[दोषो नाश्य क पाठः ।]वशादुत ।।१५ ।।\n\nमहोत्सवविधौ यो मे (स्व?स)स्याद्भग्नमनोरथः ।\n\nविमुखास्तस्य दुर्बुद्धेः पितरः सामरा [समरा क पाठः ।] गणाः ।।१६ ।।\n\nतस्मात्परदिने[न ख पाठः ।] प्राप्ते बोधयित्वा विधानतः ।\n\nप्रत्यहं पूजयेद्भक्त्या पूर्णं [पूर्णान्त स्यान्म क पाठः ।] तस्या महोत्सवम् ।।१७ ।।\n\nतृतीयं कथ्यते यन्त्रं रा[र ख पाठः ।]त्नं वा हेमनिर्मितम् ।\n\nमदात्मरूपमात्रं तु विदित्वा सद्गुरोर्बुधः ।।१८ ।।\n\nपृ० ३४२) पूजयेद्गन्धपुष्पाद्यैर्मदात्मा मदभेदतः ।\n\nचन्दनागुरुकस्तूर्या रोचनाचन्द्रकुङ्कुमैः ।।१९ ।।\n\nकुलपुष्पैश्च संलिख्य त्वदुक्ताविधिना यजेत् ।\n\nवाराहस्कन्धजैदर्भैरनुलेपं विघर्षयेत् ।।२० ।।\n\nवाराहदेहजैर्दर्भैः कुर्यान्मलविघर्षणम् ।\n\nप्रीतिर्मे जायते तत्र पूर्णा द्वादशवार्षिकी ।।२१ ।।\n\nसुगन्धिस्पर्शसुखदैः कुसुमैररुणैरपि ।\n\nअशून्यं सर्वदा कुर्याच्छून्ये विघ्नाद्यनेकशः ।।२२ ।।\n\nअत्यन्तसुखदैर्वस्त्रैराच्छाद्य भवनान्तरे ।\n\nत्वल्लिङ्गेनातिशुद्धेन शुक्लेन चित्तहारिणा ।।२३ ।।\n\nस्थापयेत्पूजयेत्सार्धं यतो नाहं त्वया विना ।\n\nनैव त्वमपि हे देव प्रभुर्देवो मया विना ।।२४ ।।\n\nतस्मादावां सदैवात्र स्थापयेत्सिद्धिमिच्छुकः ।\n\nविद्रुममौक्तिकाभ्यां वा यो जपेन्मन्त्रमुत्तमम् ।।२५ ।।\n\nसमयाचारयोगेन त्वयोक्तेनैव शंकर ।\n\nपूजां यः कुरुते नित्यं भक्तिश्रद्धासमन्वितः ।।२६ ।।\n\nचतुर्धा कालरूपैश्च हस्तैरालिङ्ग्य तं शिवम् ।\n\nमामक्या कलया युक्तं करोमि पुरनायकम् ।।२७ ।।\n\nतुरीयं मे परं रूपं गुप्तं यज्जगतीतले ।\n\nतत्र पूजा सदा कार्या कुलयागविधानतः ।।२८ ।।\n\nसर्वापायेषु सर्वत्र कौलो धर्मः परो महान् ।\n\nसु[स्वा क पाठः ।]गमा निगमाः सर्वे कौलो धर्मस्तु दुर्गमः ।।२९ ।।\n\nपृ० ३४३) निसर्गदुर्गमः कौलः सुगम इव भात्यसौ ।\n\nब्रह्मविष्णुशिवादीनां प्रभवो[व क पाठः ।] यत्र कीर्तितः [तम् क पाठः ।] ।।३० ।।\n\nतद्रूपं मे परं धाम ब्रह्मणो व्यक्तजन्मनः ।\n\nसद्गुरोः कृपया लब्धा[ब्ध्वा क पाठः ।] तत्र पूजा महोदया ।।३१ ।।\n\nब्रह्मप्रकाशकं तत्तु तन्निष्ठं ब्रह्म चोच्यते ।\n\nस्वयं प्रकाशते ब्रह्म यस्य दर्शनतः शिवः ।।३२ ।।\n\nस्पर्शनात्पूजये[ना ख पाठः ।]द्यस्य ब्रह्मण्येव निमज्जति ।\n\nआनन्दाब्धौ निमज्ज्येव भवाब्धिं स न पश्यति ।।३३ ।।\n\nकौलो धर्मस्त्वया प्रोक्तस्तमासाद्य कुलं यजेत् ।\n\nमद्रूपा परमा शक्तिर्लिङ्गरूपी भवान् प्रभुः ।।३४ ।।\n\nशुक्रं शिवो रजः शक्तिरिति जानीहि शंकर ।\n\nत्वया मया जगदिदं परिपूर्णं महेश्वर ।।३५ ।।\n\nएकैवाहं परं ब्रह्म शिवशक्तीति भेदतः ।\n\nसंप्रभिन्नं जगदिदं भ्रम एवात्र कारणम् ।।३६ ।।\n\nत्वमहं चेति यत्प्रोक्तं तदविद्या(श्र?भ्र)मो महान् ।\n\nतत्त्वमसि स एवाहं न त्वं नाहं तदेव यत् ।।३७ ।।\n\nआवयोर्नहि भेदोऽस्ति युक्त्या बुध्यस्व शंकर ।\n\nमदन्तस्त्वयि संलीने त्व[त्वा क पाठः ।]मेवाहं भवान् प्रभुः ।।३८ ।।\n\nआवयोः सरलाकारमभून्मिलितयोः शिव ।\n\nतन्महामोक्षमाप्नोति भोगेनैव महेश्वर ।।४९ ।।\n\nकल्पकोटिसहस्राणि कल्पकोटिशतानि च ।\n\nपूजनान्नहि मे प्रीतिर्यदिहान्यप्रकारतः ।।४० ।।\n\nपृ० ३४४) मांसभारैर्न मे प्रीतिर्न तथा मद्यसागरैः ।\n\nयथा मे जायते प्रीतिर्भगलिङ्गामृतैः शिव ।।४१ ।।\n\nअहमेव महादेव स्त्रियः सर्वा जगत्स्विह ।\n\nइति मत्वा भजन्ते मां बुधा भावसमन्विताः [त क पाठः ।] ।।४२ ।।\n\nये देवा मद्गतप्राणा मद्वासा मद्विभूषणाः ।\n\nस्वधर्मानपरित्यज्य मामेव शरणं गताः ।।४३ ।।\n\nते पुनर्भोगिनो मुक्ता जीवन्तो[वतो क पाठः ।]ऽपि महीतले ।\n\nमदङ्गस्पर्शमात्रेण चात्मानं ज्ञातुमर्हसि ।।४४ ।।\n\nमयि प्रविश विश्वेश मां भजस्व सनातनीम् ।\n\nजहि शङ्कां महादेव त्वमात्मानं न विस्मर ।।४५ ।।\n\nविष्णुः पिबत्यसौ वामं ब्रह्मा मे दक्षिणं स्तनम् ।\n\nत्वं पिबस्व महादेव ममाधर(श्रु?स्रु)तामृतम् ।।४६ ।।\n\nस्त्रियं गच्छन् स्पृशन्पश्यंस्ताभिरेव विहारवान् ।\n\nध्यानं पूजां जपं चैव कुर्यान्मे साधकोत्तमः ।।४७ ।।\n\nशक्त्यायुक्तः सदा मन्त्री न तया रहितो भवेत् ।\n\nतया विरहितो देवः सर्वकर्मसु न क्षमः ।।४८ ।।\n\nपतिहीना यथा नारी सर्वकर्मविवर्जिता ।\n\nशक्तिहीनस्तथा मन्त्री तस्माच्छक्तियुतो भव ।।४९ ।।\n\nएका चेद्वशगा साध्वी तस्याः कृ[स्याकृ क पाठः ।]ष्टिर्भवाय च ।\n\nदुष्टभार्या (कुला?करा)कृष्टिर्विनाशायैव केवलम् ।।५० ।।\n\nकुलभेदी[दि क पाठः ।] नदीतीरे कोषागारं यथा शिव ।\n\nभगलिङ्गसमायोगाद्यदानन्दः प्रजायते ।।५१ ।।\n\nपृ० ३४५) ब्रह्मैव तद्विजानीयादनन्तं मोक्षसाधनम् ।\n\nगुरुपूजा कराकृष्टिर्विघ्नोत्सारणकर्मकृत् ।।५२ ।।\n\nरहस्याख्यानकं कर्णे ह्यासनं गण्डचुम्बनम् ।\n\nभूतशुद्धिः परीरम्भः संतोषेन्द्रियनिग्रहः ।।५३ ।।\n\nप्राणायामः स्तनाकृष्टिर्न्यासमत्र समीरितम् ।\n\nनखदन्तक्षतादीनि धूपदीपप्रदापनम् ।।५४ ।।\n\nचाटुकानि रतान्ते च सुपुष्पाण्यङ्गसंगमम् ।\n\nदर्शनं स्पर्शनं योनेर्विकाराल्लिङ्गघर्षणम् ।।५५ ।।\n\nअधरामृतपानं च स्वयमावेशनं तथा ।\n\nविक्षेपोत्क्षेपणं चैव पतनोत्पतनं तथा ।।५६ ।।\n\nतर्पणाद्युपचारं तु मथनं हवनं तथा ।\n\nसीत्कारो मन्त्रजपनं ब्रह्मार्पणैकचित्तता ।।५७ ।।\n\nकूजनं गायनं स्तोत्रं[स्तुत्य ख पाठः ।] रेतःपातो विसर्जनम् ।\n\nइत्थमेव महादेव पूजनं मे समीरितम् ।।५८ ।।\n\nएकस्या[काया क पाठः ।] बहुरूपिण्याः[ण्य क पाठः ।] प्रत्यहं यः समाचरेत् ।\n\nजीवन्मुक्तः स्वयं देवोऽप्यसाध्यमपि साधयेत् ।।५९ ।।\n\nभोगैश्च मधुपर्काद्यैर्वामाभावे स्थितो यजेत् ।\n\nश्रुतिस्मृत्युदितं कर्म त्यजन् वाथ समाश्रयन् ।।६० ।।\n\nतत्तत्कर्मपरित्यागाद् (ध्यानं?हीनं) जातिषु जायते ।\n\nततो बहु सुखं भुक्त्वा परेषां च सुदुर्लभम् ।।६१ ।।\n\nविद्याभ्यासप्रसादेन भोगेन मोक्षमाप्नुयात् ।\n\nएवं बहुविधान् भोगी भोगान्वै सुमनोहरान् ।।६२ ।।\n\nपृ० ३४६) समासाद्य च तांस्तांस्तु वैराग्ये वन[न आ क पाठः ।]माविशेत् ।\n\nअसारांश्च तथा सारान्निःसारांश्च तथा परान् ।।६३ ।।\n\nनानाविधैर्विवेकाद्यैर्विविच्य साधकस्तथा ।\n\nसारभूते परे तत्त्वे मन आधाय योगवित् ।।६४ ।।\n\nनिःसारमसदाद्यन्तं जगदेतच्चराचरम् ।\n\nसत्यं किमपि तत्रैव वस्तु साक्षान्निरक्षरम् ।।६५ ।।\n\nतदानन्दमयं ब्रह्म विदित्वात्मनि साधकः ।\n\nएकान्तविजने रम्ये मृड[दु ख पाठः ।]कोमल आसने ।।६६ ।।\n\nआसीनश्चिन्तयेद्ब्रह्म परमानन्दनिर्भरः ।\n\nब्रह्मचिन्तापरामोदी[दभो क पाठः ।] भोगेषु विगतस्पृहः ।।६७ ।।\n\nएकां भार्यां समादाय योगिनीं सहचारिणीम् ।\n\nअसाध्यं साधयेद्योगी योगिन्येव सहायिनी ।।६८ ।।\n\nयथा त्वं मयका नाथ पार्वत्या परमेश्वर ।\n\nमोहयित्वा पुनर्देवी शंकरं प्राह पार्वती ।।६९ ।।\n\nइति श्रीगन्धर्वतन्त्रे पार्वतीश्वरसंवादे शिवशक्तिमयज्ञान-कुलयागवर्णनं नाम चत्वारिंशः पटलः ।।४० ।।\n\nपृ० ३४७) एकचत्वारिंशः पटलः ।\n\nअतुलैकरसानन्दं कैवल्यायतनं शिवम् ।\n\nनत्वा शिष्येव सानन्दा तमुवाच परा शिवा ।।१ ।।\n\nपार्वत्युवाच \n\nप्रसीद परमानन्दमय संशान्तविग्रह [सशक्तिविग्रह क पाठः ।] ।\n\nयद्यदेव परं तत्त्वं तत्त्वतो विदितं मया ।।२ ।।\n\nत्वया देव समाख्याताः सर्वे मन्त्राः क्रियाः पराः ।\n\nयोगाः समाधयो ज्ञानं तथा चान्ये मदीप्सिताः ।।३ ।।\n\nतेषां हि कारणं तत्त्वं यदीश परतः परम् ।\n\nवक्तुमर्हसि तत्त्वेन शांभवं चाप्यनुत्तरम् ।।४ ।।\n\nवाच्यस्वरूपव्याप्तित्वं ज्ञातुमिच्छामि तत्त्वतः ।\n\nप्रकाशो विमर्शाधीन इति सत्यं यदि प्रभो ।।५ ।।\n\nममाधीनस्त्वमेवा[व स्यात् क पाठः ।]सि यथोक्तं वद शंकर ।\n\nशंभुरुवाच \n\nअतिगुह्यतमं सूक्ष्ममवाङ्मनसगोचरम् ।।६ ।।\n\nमया यत्नेन गुप्तं तन्न तत्कस्यापि कथ्यते ।\n\nअहमेव त्वमप्यस्मि [प्यस्य क पाठः ।] खलूक्तेति च मे मतिः ।।७ ।।\n\nपृ० ३४८) त्वमप्येवं स्मरस्यस्मात् त्वयापि विदितं प्रिये ।\n\nसच्चित्संयोगसंसिद्धि[द्धिमम वश्या मवसायत क पाठः ।]स्त्वद्वश्या मम सा यतः ।।८ ।।\n\nतदेव चोत्तरं प्राहुः सत्यं सत्यं मयोदितम् ।\n\nतदेव चित्सदाद्यन्तावैक्येन संस्थितं यदा ।।९ ।।\n\nतदा शांभवमित्याहुर्मुनयस्तत्त्ववित्तमाः ।\n\nतदेवाहमिदंभावपूर्णानन्दो यदा भवेत् ।।१० ।।\n\nतदैव शंभुभावः स्यादुक्तमेतत्पदत्रयम् ।\n\nशक्र[क्रत्रि क पाठः ।]स्त्रिशूली सर्गोऽन्तं तैरेवालंकृता यदि ।।११ ।।\n\nसैव हि श्रीपरेत्युच्चैर्मुनिभिः परिकीर्तिता ।\n\nप्रकाशानन्दसंदोहकैवल्यमहमा[दा क पाठः ।]श्रया ।।१२ ।।\n\nमत्परत्वान्महासिद्ध्यै सा परेति च कथ्यते ।\n\nये मन्त्राः परमेशानि तेनादावपि संयुताः ।।१३ ।।\n\nते जीवन्ति च मन्त्रेभ्यो ह्यन्योन्यमिति मे मतिः ।\n\nसप्तषष्टिप्रकृत्यर्णा जगत्सृष्ट्यादिकर्तृकाः ।।१४ ।।\n\nएतेषां जीवभूतत्वादनुत्तरमिदं जगत् ।\n\nपार्वत्युवाच \n\nसकला निष्कलाश्चैव मुक्तिमार्गप्रबोधकाः ।।१५ ।।\n\nमन्त्रास्तु बहवः सन्ति वद तेषामनुत्तरम् ।\n\nशंभुरुवाच \n\nकेषांचिदस्मदुक्तानामेतेऽप्यनर्थदर्णवा (?) ।।१६ ।।\n\nआवयोर्देवदेवेशि मनूनां कारणं मनोः ।\n\nसर्वेषामेव मन्त्राणां प्राप्यावावां महेश्वरि ।।१७ ।।\n\nआवयोरपि तत्प्राप्यमनुत्तरमिति स्मृतम् ।\n\nअप्येतदक्षरावृत्तेर्गम्यागम्यतया स्थितम् ।।१८ ।।\n\nपृ० ३४९) अगम्यकारणत्वाच्च गम्यावावा[वा प्रति क पाठः ।]मिति प्रिये ।\n\nइदन्तयाहन्तया वा सर्वेषामन्तरात्मनि ।।१९ ।।\n\nप्रतीयमानस्त्वर्थो यस्तदेव शिवनिर्णयम् ।\n\nपूर्णाहन्तास्वभावेन कृत्रिमाहन्तया विना ।।२० ।।\n\nबहिरन्तारदं विश्वं यः पश्यति स पश्यति ।\n\nअहन्तायां महादेवि त्वमेव प्राणिनां प्रिया ।।२१ ।।\n\nअज्ञानाम[द क पाठः ।]पि चात्मा त्वं [त्मान क पाठः ।] सर्वे तेऽनुत्तरप्रियाः ।\n\nपार्वत्युवाच \n\nत्वया पूर्वोपदिष्टं यत्तत्त्वं श्रीमत्परामयम् ।।२२ ।।\n\nतदेव निर्वाणपदमिति प्रोक्तं तया मया ।\n\nइदानीमतिगुह्यानां तदेवाद्य[द्या क पाठः ।]मनुत्तरम् ।।२३ ।।\n\nप्रशंससे परानन्दविमर्शाविष्टविग्रह ।\n\nएतस्मिन्नेव कैवल्ये चेतःश्लेषो[ष क पाठः ।] न मे विभो ।।२४ ।।\n\nशंभुरुवाच \n\nसत्यमेव त्वयाख्यातमुभयं तव सुन्दरि ।\n\nपरया त्वपि तत्प्राप्यं पूर्वोदितमनुत्तमम् ।।२५ ।।\n\nयत् संमतं तथाप्येतत् तयोरप्यन्तरं महत् ।\n\nपरा तु सप्तविंशत्या अन्तर्बाह्यक्रियागुणैः ।।२६ ।।\n\nपूज्या चास्मत्कलांशेति केषांचिद्योगिनीमतम् ।\n\nमानरूपक्रियोपाधिविहीनत्वान्महेश्वरि ।।२७ ।।\n\nपराया अपि तत्प्राप्यं पूर्वोदितमनुत्तरम् ।\n\nपार्वत्युवाच \n\nअस्य माहात्म्यमेवोक्तं त्वया मे बहुधा विभो ।।२८ ।।\n\nपृ० ३५०) उपायेनामुना पश्ये य[श्ये द्युक्त नैव तु क पाठः ।]दुक्तं नैव जातुचित् ।\n\nयदिष्टं सर्वमाख्यातं यदप्युक्तमनुत्तरम् ।।१९ ।।\n\nनैव शक्नोमि निर्णेतुं तत्त्वतः कथयस्व मे ।\n\nशंभुरुवाच \n\nअत्यन्ताभावतो भेदादावयोः परमार्थतः ।।३० ।।\n\nइदमीदृशमित्युक्तं पुरेवाहमुपा[दितम् क पाठः ।]धितः ।\n\nसंप्राप्ता स्वरदेवता नैव कार्या विचारणा ।।३१ ।।\n\nयद्यन्यभावस्थैर्येण प्राप्तव्यं गुणकार्यतः ।\n\nतर्हि भूयोऽपि वक्ष्यामि मयोक्तार्थस्य निर्णयम् ।।३२ ।।\n\nमनोवाग्विषयातीतं पूर्वोक्तं यदनुत्तरम् ।\n\nतत्त्रिधा भेदमायाति बिन्दुनादाख्यबीजतः ।।३३ ।।\n\nतान्येव सच्चिदानन्दभेदेन वै[वि क पाठः ।]भवानि तु ।\n\nमत्स्वरूपो हि यो [यद् क पाठः ।] बिन्दुस्तस्मान्नादस्तु भामि[विनि क पाठः ।]नि ।।३४ ।।\n\nद्वयोः समरसी[साभाव मुख बीजा क पाठः ।]भावादुक्तं बीजाख्यमावयोः ।\n\nऐक्यज्ञानपथे चैनां देवि शांभववाचके ।।३५ ।।\n\nवर्णक्रमेण संभाव्य कुर्यान्मि[मथ क पाठः ।]थुनभावनाम् ।\n\nएवं क्रमे महेशानि तामनुत्तरतां व्रजेत् ।।३६ ।।\n\nवह्निवत् काष्ठसंबद्धे समुन्नद्धोऽवनिं तरेत् [र क पाठः ।] ।\n\nव्यञ्जने [वार्जने क पाठः ।] मथनोद्भूते तां तु शक्तिपदात्मिकाम् ।।६७ ।।\n\nव्रतहोमेन संभाव्य [व्ये क पाठः ।] स्वभावं स्वयमाचरेत् ।\n\nप्रकाशान्त[न्त क पाठः ।]र्विमर्शान्तस्तस्मादेवप्रकाशकम् ।।३८ ।।\n\nपृ० ३५१) उत्तरोत्तरमेकैकं नयामि तत् क्रमोत्क्रमात् ।\n\nसंकोचः सविकासश्च स्वरूपौ सूर्यसंगतौ ।।३९ ।।\n\nतत्तु यागतया स्यातां प्रकाशानन्दमन्दिरौ ।\n\nसच्चिन्मयौ क्रियासारावधूतात्मक्रियापरौ ।।४० ।।\n\nएतयोरावयोर्यत्तत्कारणं स्यादनुत्तरम् ।\n\nहृदयानल[नभार्यान्ता क पाठः ।]भार्यान्तं शिवदण्डीविलं फ[लम्बितम् ख पाठः ।]लम् ।।४१ ।।\n\nअन्तः प्रतीयमानं तदमेयं सर्वतोमुखम् ।\n\nआदिमध्यान्तनिर्मुक्तं निस्तरङ्गाब्धिसंनिभम् ।।४२ ।।\n\nसन्मात्रं चैव चिन्मात्रं तयोरैक्यरसावृतम् ।\n\nतमःप्रकाशहीनं यदणोर्बहुतरं परम् ।।४३ ।।\n\nमहतां च महत्त्वाच्च ब्रह्मसंज्ञमनुत्तरम् ।\n\nतदेवावहितेन त्वं स्वान्तेन परिभावय ।।४४ ।।\n\nअनेन भाववानाशु मन्त्रस्तन्मयतां व्रजेत् ।\n\nयदा तन्मयसिद्ध्यादि विश्वं त्वयि विभावयेत् ।।४५ ।।\n\nतेन विश्रान्तभावेन तदैक्या[दैका क पाठः ।]नन्दमाप्स्यति[थ क पाठः ।] ।\n\nआकाशे निर्मले यद्य[द्व ख पाठः ।]त्सहसा घनसंकुलम् ।।४६ ।।\n\nउत्पत्य लीयते तद्वज्जगदात्मन्यनुत्तरे ।\n\nइत्येवं प्रत्यभिज्ञानसिद्धिः स्यात्तव सुव्रते ।।४७ ।।\n\nस्वसंवेद्यं सुखं पश्चान्नैव शक्नोमि वेदितुम् ।\n\nपरा त्वं परमर्द्धिः स्यान्नत्वस्य विहितं यतः ।।४८ ।।\n\nइतः परं न जानामि त्वयाहं बहुधा शपे ।\n\nएतच्छ्रुत्वा महादेव्या ह्येतदर्थविम[र्षणम् क पाठः ।]र्शनम् ।।४९ ।।\n\nपृ० ३५२) प्रकाशितं तदेवाशु विस्मयाविष्टचेतसा ।\n\nमहदाश्चर्यमेतन्मे संपूर्णोऽयं यदास्थितः ।।५० ।।\n\nइति संचिन्त्य देवस्य पादमाश्लिष्य सुन्दरी ।\n\nत(व?दा)चान्योन्यमथनात्सान्द्रानन्दाभिनन्दिता ।।५१ ।।\n\nयत्प्रकाशात्मकं सर्वं तत्त्वं केवलतां गतम् ।\n\nविमर्शा[मृश्या ख पाठः ।]वनि[र्षमवनि षा क पाठः ।]संप्राप्तमित्येषा तात्त्विकी स्थितिः ।।५२ ।।\n\nअवधानैकभावानां मतिः सा साक्षिरूपिणी ।\n\nतत्प्रमाणैः वराकैः [कैस्तैश्चिदेवा प्रमाणकः क पाठः ।] किं तैश्चिदेवाप्रमाणका ।।५३ ।।\n\nनहि वैकर्तनं ज्योतिर्दीपालोकमपेक्षते ।\n\nआदर्शे विमलाभोगे यथा सर्वं प्रकाशते ।।५४ ।।\n\nइत्थं चिदात्मकं विश्वं षट्त्रिंशत्तत्त्वभेदनम् ।\n\nआदौ शुद्धात्मकं तत्त्वं पञ्चधा तमसः परम् ।।५५ ।।\n\nशिवः शक्तिश्च सादाख्य ईशो विद्येति भिद्यते ।\n\nहक्षादिशान्तवर्णात्मा निरमायि यदा शिवे ।।५६ ।।\n\nकलाविद्या रागकालौ नियतिर्वर्म[र्बन्ध ख पाठः ।] उच्यते ।\n\nमायापूर्वो वकारादियकारान्ताक्षरात्मकम् ।।५७ ।।\n\nप्रधानं [प्रमाणं च मनो क पाठः ।] पुंमनो बुद्धिरहंकृ[हहृ क पाठः ।]न्मादिपञ्चकम् ।\n\nश्रोत्रादिपञ्चकं तादि [लादिवादि क पाठः ।] टादि वागादिपञ्चकम् ।।५८ ।।\n\nतन्मात्रपञ्चकं चादि [मादि यादि क पाठः ।] भूम्यादि कादिपञ्चकम् ।\n\nसिसृक्षोः प्रथमः स्पन्दः शिवतत्त्वं प्रभोः स्मृतम् ।।५९ ।।\n\nइच्छैवास्या[स्य क पाठः ।]परिम्लाना शक्तितत्त्व[त्वं मद क पाठः ।]मुदङ्कुशम् ।\n\nस्वेच्छया सूचितं विश्वमाच्छाद्याहन्त[त्व क पाठः ।]या स्थितः ।।६० ।।\n\n१२ श्व मद क पाठ ।??????\n\nपृ० ३५३) स एव तत्त्वं सादाख्यं सर्वानुग्रहणोन्मुखम् ।\n\nस एवैश्वरतत्त्वं स्यात् पश्यन् विश्व[हभेद क पाठाः ।]मिदन्तया ।।६१ ।।\n\nअहन्तेदन्तयोरैक्यं[क्यम क पाठः ।] सा विद्येति निगद्यते ।\n\nस्वाङ्गभूतेषु भावेषु मायातत्त्वं विभेदधीः [त्वविभेदिनी क पाठः ।] ।।६२ ।।\n\nमायागृहीतसंकोचः शिवः पुंस्तत्त्वमुंच्यते ।\n\nअयमेव हि संसारी जीवो भोक्तेति दृश्यते ।।६३ ।।\n\nज्ञत्व[ज्ञता क पाठः ।]कर्तृत्वपूर्णत्वनित्यत्वाद्याश्च शक्तयः ।\n\nतत्संकोचा[च्छ क पाठः ।]त्संकुचिताः कलाविद्यादिना[द्यात्मनया स्थिता क पाठः ।] स्थिताः ।।६४ ।।\n\nमायात्मनः कला नाम किंचित्कर्तृत्वलक्षणम् ।\n\nविद्या किंचिज्ज्ञताहेतू रागोऽभिष्व[भियोग क पाठः ।]ङ्गकारणम् ।।६५ ।।\n\nकालः परिच्छेदको वा नियतिश्चेदमेव मे ।\n\nकर्तव्यं नान्यदित्येषा व्यवस्थायन्त्रणाकृतिः ।।६६ ।।\n\nप्रकृतिर्गुणसाम्यं स्यादहंकारादिजन्मभूः ।\n\nअहं[अहिसा मदमि क पाठः ।]ममेदमित्येतद्बुद्धिहेतुरहंकृतिः ।।६७ ।।\n\nबुद्धिरध्यवसायस्य कारणं निश्चयात्मनः [नियतात्मन क पाठः ।] ।\n\nसंकल्पस्य विकल्पस्य बीजं मन उदीर्यते ।।६८ ।।\n\nवचनादेश्च शब्दादेर्वागादि श्रवणादिकम् ।\n\nकरणं श्रवणादीनां ग्राह्यं तन्मात्रपञ्चकम् ।।६९ ।।\n\nआकाशाद्यवकाशा[द्यवसानादि क पाठः ।]दिकारणं भूतपञ्चकम् ।\n\nपरापराशक्तिमये शुद्धे विद्यादिपञ्चकम् ।।७० ।।\n\nपृ० ३५४) तदन्यदपराशक्तिर्विद्या[रिति ख पाठः ।]तत्त्वमुदीरितम् ।\n\nअथ[इय ख पाठः ।] देवी पराशक्तिः शुद्धाशुद्धाध्व[र्द्धहारिणी क पाठः ।गर्भिणी ख पाठः ।]रूपिणी ।।७१ ।।\n\nपृथिव्यादीनि तत्त्वानि य[स क पाठः ।]दा लीनानि कारणे ।\n\nतदा कारणमात्राणि शक्तिरुद्वम[द्र क पाठः ।]ते बहिः ।।७२ ।।\n\nअनुत्तरेच्छे उन्मेष आनन्देशनमूनता ।\n\nक्रियेच्छाज्ञानशक्तीनां स्वराणां मूलता च षट् ।।७३ ।।\n\nइच्छेशनां ततो रूढा स्फुटास्फुटजगन्मयी ।\n\nचत्वारः षण्डवर्णाः [परतो वर्णा षण्डा ख पाठः ।] स्युः शुद्धात्मानः प्रचोदिताः ।।७४ ।।\n\nअनुत्तरानन्दशक्ती इच्छाशक्तौ नियोजिते ।\n\nत्रिकोणमथ षट्कोणमिच्छायां रूढिमागते ।।७५ ।।\n\nअनुत्तरानन्दशक्ती त्रिकोणद्वययोगतः ।\n\nतथैवोन्मेषयोगेन क्रियाशक्तेः स्फुटं वपुः ।।७६ ।।\n\nउक्तत्रिशक्तिसंघट्टात् त्रिशूलं द्वैतघस्मरम् ।\n\nपरस्पराविरोधेन कार्येषु प्रविरोहति ।।७७ ।।\n\nन कथंचिदुपाधेयमासां रूपमिदं भवेत् ।\n\nबिन्दुर्वेद्यस्य संस्कारो विमर्शः[ष क पाठः ।] सर्ग इत्यसौ ।।७८ ।।\n\nकलाषोडशकाकारा शक्ति[क्ते क पाठः ।]र्बीजायते परा ।\n\nतिथयः प्रतिपत्पूर्वाः पञ्चदश्यन्तिमा यथा ।।७९ ।।\n\nसूर्याचन्द्रमसौ स्वान्तश्चरन्तौ स्थितिहेतवे ।\n\nतथा विमर्शवपुषः सर्गस्याद्याः कलाः स्मृताः ।।८० ।।\n\nद्विधेयं मातृका देवी बीजयोन्यात्मना स्थिता ।\n\nनित्यप्रवृ[भुदीप्तवपुर्विश्वस्य चैव क पाठः ।]त्तशृङ्गाटवपुर्विश्वस्य जन्मभूः ।।८१ ।।\n\nपृ० ३५५) हृदयं बीजमेतस्याः संविदो [वेद क पाठः ।] यत्परं महः ।\n\nवटबीजे यथा वृक्षस्तद्वत् संनिहितं जगत् ।।८२ ।।\n\nविचार्यमाणो यो नैव कारणादतिरिच्यते ।\n\nमृदादेः कलशादीनां तत्त्वं नान्यन्निरूपणे ।।८३ ।।\n\nइत्याहुस्तत्त्ववादिन्यः श्रुतीनामन्तिमा गिरः ।\n\nइदं सर्वं सदेवा[वाह नासीत् क वान्यन्नासीत् ख पाठः ।]सीदग्र इति विनिश्चयात् ।।८४ ।।\n\nसत्तावाचिनि बीजेऽस्मिन् क्ष्मादिमायान्तिमं जगत् ।\n\nविलुप्तप्रत्ययाकारमेतत् स परिशिष्यते ।।८५ ।।\n\nततो ज्ञानक्रियासारा विद्येश्वरसदाशिवाः ।\n\nशक्तौ [शक्तित्रिशूलिनि क लिन्याम ख पाठः ।] त्रिशूले लीयन्ते चतुर्दशकलात्मनि ।।८६ ।।\n\nऊर्ध्वाधः सृष्टिवपुषि सर्वं लीनमतः परम् ।\n\nइत्थं परस्यां संवित्तौ सा [सर्वसकुचित क पाठः ।] विसर्गचितिः क्रमात् ।।८७ ।।\n\nअथ वाङ्मनसातीते यत्र क्वापि निरञ्जने ।\n\nषट्त्रिंशत्तत्त्वलहरीक[फल क पाठः ।]लहातीतगोचरे ।।८८ ।।\n\nविश्वात्मनि महामन्त्रे स्वभावे सा विलीयते ।\n\nकुतश्चिन्मथिते धाम्नि दीप्ते केनापि हेतुना ।।८९ ।।\n\nसर्व हविरिदं जुह्वन्न दारिद्र्येण पीड्यते ।\n\nपञ्चपञ्चात्मकं देवि पञ्चस्पन्दविजृम्भितम् ।।९० ।।\n\nसंकोचयन् परामर्शी सामान्यस्पन्दकेवलम् ।\n\nअहमि प्रलयं कुर्वन्निदमः [दमप्र क पाठः ।]प्रतियोगिनः ।\n\nपराक्रमपरो भुङ्क्ते स्वभावमशिवापहम् ।।९१ ।।\n\nइति श्रीगन्धर्वतन्त्रे पार्वतीश्वरसंवादेऽनुत्तरज्ञानप्रक्रियानिरूपणं नामैकचत्वारिंशः पटलः ।।४१ ।।\n\nपृ० ३५६) द्विचत्वारिंशः पटलः ।।\n\nश्रीपार्वत्युवाच ।\n\nकथमुत्पद्यते वाणी कथं वा सा विलीयते ।\n\nवाचो विनिर्णयं ब्रूहि पश्चात्तत्त्वमुदीरय ।।१ ।।\n\nईश्वर उवाच \n\nअव्यक्तात्प्राण उत्पन्नः प्राणादुत्पद्यते मनः ।\n\nमनस उत्पद्यते वाग्वाङ्मनसि विलीयते ।।२ ।।\n\nदेव्युवाच \n\nआहारं काङ्क्षते कोऽसौ भुङ्क्ते च [चापिवतीश क पाठः ।] पिबते च कः ।\n\nजागर्ति सुप्यते [स्वप क पाठः ।] कोऽसौ सुप्तः कोऽसौ प्रबुध्यते[द्धते क पाठः ।] ।।३ ।।\n\nईश्वर उवाच \n\nआहारं काङ्क्षते प्राणो भुङ्क्ते चैव हुताशनः ।\n\nजागर्ति सुप्यते वायुः सुप्ते तेजः प्रबोधयेत् ।।४ ।।\n\nदेव्युवाच \n\nको वा करोति पापानि को वा पापेन लिप्यते ।\n\nको वा बद्धो विमुक्तः कः को वा पापैः प्रमुच्यते ।।५ ।।\n\nईश्वर उवाच \n\nमनः करोति पापानि मनः पापेन लिप्यते ।\n\nमनस्युन्मननीभूते न धर्मो नापि पातकः ।।६ ।।\n\nपृ० ३५७) देव्युवाच \n\nयदिदं शक्त[शक्ति क पाठः ।]माकाशं देहस्थं देहवर्जितम् ।\n\nतत् स्थितं तु कथं देहे[ह क पाठः ।] देहिदेहविवर्जितम् ।।७ ।।\n\nकथं जीवः स्थितो देहे को वा जीवः प्रकीर्तितः ।\n\nकेन पश्यत्यसौ जीवः केन मार्गेण संचरेत् ।।८ ।।\n\nसकल[सफल क पाठः ।]स्तु कथं जीवो निष्कलस्तु कथं भवेत् ।\n\nकेन जीवत्यसौ जीवः किंवा जीवस्य भोजनम् ।।९ ।।\n\nकुतो वा लीयते जीवो जायते कुत एव हि ।\n\nको वा जीवः कथं प्राणः केन जीवः प्रकीर्तितः ।।१० ।।\n\nएतत्सर्व यथातत्त्वं तत्त्वं मे ब्रूहि शंकर ।\n\nसंसारार्णवमग्ना हि येन मुच्याम्यहं प्रभो ।।११ ।।\n\nईश्वर उवाच \n\nशृणु देवि प्रवक्ष्यामि यत्त्वया समुदाहृतम् ।\n\nकथयामि न संदेहः सारात्सारतरं शुभम् ।।१२ ।।\n\nवायुस्तेजस्तथाकाशं तृतीयं जीवसंज्ञकम् ।\n\nस जीवः प्राण इत्युक्तो बालाग्र[र्क क पाठः ।]शतकल्पितः ।।१३ ।।\n\nजीवः शुक्रं च विज्ञेयं यावत् सत्त्वेन संस्थितम् ।\n\nरजसा च समायुक्तो वायुर्जीवः प्रकीर्तितः ।।१४ ।।\n\nतमसा च समायुक्तस्तदा हृष्टो भवेद् ध्रुवम् ।\n\nसत्त्वेन च समायुक्तो धर्मज्ञानप्रवर्तकः ।।१५ ।।\n\nरजसा च समायुक्तो भुङ्क्ते च विषयान् प्रभुः ।\n\nतमसा च समायुक्तस्तदा पापेन लिप्यते ।।१६ ।।\n\nनासाग्रं चैव नाभिं च हृदयं च तृतीयकम् ।\n\nस्थानान्येतानि जीवस्य कल्पितानि शिवेन तु ।।१७ ।।\n\nपृ० ३५८) हृत्कमलं शिरश्चैव सत्त्वे यावद्व्यवस्थितम् ।\n\nदेहसंस्थि[त्यक्त क पाठः ।]त इत्युक्तः शिवेन परमात्मना ।।१८ ।।\n\nयावन्न चलते जीवस्तावन्निश्चलतां गतः ।\n\nनाभिस्थो निष्कलं ज्ञात्वा मुच्यते जन्मबन्धनात् ।।१९ ।।\n\nनाभिस्थः सर्वकालेषु हृदि तिष्ठति सर्वगः ।\n\nवक्त्रनासापुटान्तःस्थो भुङ्क्ते च विषयान् प्रभुः ।।२० ।।\n\nजीवः पश्यति देहस्थो जीव[वि क पाठः ।]ते च महेश्वरः ।\n\nभुङ्क्ते भोगं शुभं जीवो देही[हि क पाठः ।] देहे व्यवस्थितः ।।२१ ।।\n\nदेहं त्यक्त्वा यदा जीवो बहिराकाशमाश्रितः ।\n\nतदात्मविषयो जीवो जायते नात्र संशयः ।।२२ ।।\n\nतदिदं निष्कलं ब्रह्म ध्यायेदिति सदाशिवम् ।\n\nध्यात्वा शिवं च सहजं मुच्यते भवबन्धनात् ।।२३ ।।\n\nसर्वगः सर्वदेहस्थो नासाग्रे च प्रतिष्ठितः ।\n\nप्रत्यक्षः सर्वभूतानां दृश्यते नच लक्ष्यते ।।२४ ।।\n\nनाभिमध्ये स्थितं जीवं शुद्धतत्त्वं तु निर्मलम् ।\n\nआदित्यमिव दीप्तं तु रश्मिभिर्ज्वलितं शुभम् ।।२५ ।।\n\nहकारार्धनिभं जीवं जीवो देहे च संस्थितः ।\n\nनाभिरन्ध्र[न्ध्रचित क पाठः ।]स्थितं ख्यातं विषयान्प्राप्य संस्थितम् ।।२६ ।।\n\nतेनेदमखिलं व्याप्तं क्षीरं च सर्पिषा यथा ।\n\nकारणं नात्मनश्चैव प्राणापानैस्तु पञ्चभिः ।।२७ ।।\n\nश्वासनिःश्वासयोगेन अधूर्ध्वं प्रवर्तते ।\n\nशुष्कपत्रं तु वातेन नीयते गगनं यथा ।।२८ ।।\n\nपृ० ३५९) तथा भ्रमति जीवाख्यं प्राणापानैस्तु पञ्चभिः ।\n\nचतुष्कलासमायुक्तो भ्राम्यते हृदये स्थितः ।।२९ ।।\n\nगोलक[क क पाठः ।]स्तु यथा देवि स्वेन दण्डेन ताडितः ।\n\nउत्पत्य पतते[ततस्तु पतने क पाठः ।] शीघ्रमविश्रान्तः पुनः पुनः ।।३० ।।\n\nपार्वत्युवाच \n\nयदिदं सकलं ब्रह्म व्योमातीतं निरञ्जनम् ।\n\nनिष्कलं निर्मलं शान्तं निष्प्रपञ्चमलक्षणम् ।।३१ ।।\n\nअप्रत्यक्षमविज्ञेयं विनाशोत्पत्तिविवर्जितम् ।\n\nकैवल्यं केवलं शान्तं शुद्धस्फटिकसंनिभम् ।।३२ ।।\n\nकरणयोगनिर्मुक्तं हेतुसाधनवर्जितम् ।\n\nतत्क्षणान्मुच्यते येन तज्ज्ञानं ब्रूहि शंकर ।।३३ ।।\n\nईश्वर उवाच \n\nएतदेव महाभागे कुमारो ब्रह्मणः सुतः ।\n\nपरिसमेत्य यो[गेयततो क पाठः ।]गीशं विष्णुं विश्वैककारणम् ।।३४ ।।\n\nउवाच परया भक्त्या ब्रह्मविद्यां वद प्रभो ।\n\nययाचिरात् सर्वपापं व्यपोह्य परात्परं पुरुषं याति विद्वान् ।।३५ ।।\n\nतस्मै स होवाच जगत्प्रभुश्च \n\nश्रद्धाभक्तिध्यानयोगादवेहि ।\n\nन कर्मणा न प्रजया धनेन \n\nत्यागेनैकेनामृतत्वमानशुः ।।३६ ।।\n\nपरेण नाकं निहितं गुहायां \n\nविभ्राजते यद्यतयो विशन्ति ।\n\nवेदान्तविज्ञानविनिश्चितार्थाः \n\nसंन्यासयोगाद् [गि क पाठः ।] यतयो विशुद्धाः ।।३७ ।।\n\nपृ० ३६०) ते ब्रह्मलोकेषु परान्तकाले \n\nपरामृतात् परिमुच्यन्ति सर्वे ।\n\nविविक्तदेशे च सुखासनस्थः \n\nशुचिः समग्रीवशिरःशरीरः ।।३८ ।।\n\nस्वस्वाश्रमस्थः सकलेन्द्रियाणि \n\nनिरुध्य भक्त्या स्वगुरुं प्रणम्य ।\n\nहृत्पुण्डरीके विरुजं विशुद्धं \n\nविचिन्त्य मध्ये विशदं विशोकम् ।।३९ ।।\n\nअचिन्त्यमव्यक्तमनन्तरूपं \n\nशिवं शान्तममृतं ब्रह्म योनिम् ।\n\nअथादिमध्यान्तविहीनमेकं \n\nविधिं[भु क पाठः ।] चिदानन्दमरूपमद्भुतम् ।।४० ।।\n\nउमासहायं परमेश्व[श क पाठः ।]रं प्रभुं \n\nत्रिलोचनं नीलकण्ठं प्रशान्तम् ।\n\nध्यात्वा मुनिर्गच्छति भूतयोनिं \n\nसमस्तसाक्षिं तमसः परस्तात् ।।४१ ।।\n\nस ब्रह्मा शिवः स इन्द्रः सोऽक्षरः परमः स्वराट् ।\n\nस [स विष्णु क पाठः ।] एव विष्णुः स प्राणः स कालोऽग्निः स चन्द्रमाः ।।४२ ।।\n\nस [स स क पाठः ।] एव सर्वं यद्भूतं यच्च भव्यं सनातनम् ।\n\nज्ञात्वा तं मृत्युमत्येति नान्यः पन्था विमुक्तये ।।४३ ।।\n\nसर्वभूतस्थमात्मानं सर्वभूतानि चात्मनि ।\n\nसंपश्यन् परमं ब्रह्म याति नान्येन हेतुना ।।४४ ।।\n\nपृ० ३६१) आत्मानमरणिं कृत्वा प्रणवं चोत्तरारणिम् ।\n\nज्ञा[ध्या ख पाठः ।]ननिर्मथनाभ्यासात् पापं दहति पण्डितः ।।४५ ।।\n\nस एव मायापरिमोहितात्मा \n\nशरीरमास्थाय करोति सर्वम् ।\n\nस्त्रीस्वन्नपानादिविचित्रभोगैः \n\nस एव जाग्रत्परितृप्तिमेति ।।४६ ।।\n\nस्वप्ने च जीवः सुखदुःखभोक्ता \n\nस्वमायया कल्पित[तो क पाठः ।]विश्वलोके ।\n\nसुषुप्तिकाले सकले विलीने \n\nतमोभिभूतः सुखरूपमेति ।।४७ ।।\n\nपुनश्च जन्मान्तरकर्मयोगात् \n\nस एव जीवः स्वपिति प्रबुद्धः ।\n\nपुरत्रये क्रीडति यश्च जीव-\n\nस्ततस्तु जातं सकलं विचित्रम् ।।४८ ।।\n\nआधारमानन्दमखण्डबोधं \n\nयस्मिंल्लयं याति पुरत्रयं च ।\n\nएतस्माज्जायते प्राणो मनः सर्वेन्द्रियाणि च ।\n\nखं वायुर्ज्योतिरापश्च पृथिवी विश्वधारिणी ।।४९ ।।\n\nयत्पुनर्ब्रह्म सर्वात्मा सर्वस्यायतनं महत् ।\n\nसूक्ष्मात् सूक्ष्मतरं नित्यं तत्त्वमेव त्वमेव तत् ।।५० ।।\n\nजाग्रत्स्वप्नसुषुप्त्यादि प्रपञ्चं यत्प्रकाशते ।\n\nतद्ब्रह्माहमिति ज्ञात्वा सर्वबन्धैः प्रमुच्यते ।।५१ ।।\n\nपृ० ३६२) त्रिषु धामसु यद्भोग्यं भोक्ता भोगश्च यद्भवेत् ।\n\nतेभ्यो विलक्षणः सोऽहं [साक्षी क पाठः ।] चिन्मात्रोऽहं सदाशिवः ।।५२ ।।\n\nमययेव सकलं जातं मयि सर्वं प्रतिष्ठितम् ।\n\nमयि सर्वं लयं याति तद्ब्रह्माद्व[ह्वयो क पाठः ।]यमस्म्यहम् ।।५३ ।।\n\nअणोरणीयानहमेव तद्व-\n\nन्महानहं विश्वमहं विचित्रम् ।\n\nपुरातनोऽहं पुरुषोऽहमीशो \n\nहिरण्मयोऽहं शिवरूपमस्मि ।।५४ ।।\n\nअपाणिपादोऽहमचिन्त्यशक्तिः \n\nपश्याम्यचक्षुः स शृणोम्यकर्णः ।\n\nअहं विजानामि विविक्तरूपो \n\nन चास्ति वेत्ता मम चित्सदाहम् ।।५५ ।।\n\nवेदैरनेकैरहमेव वेद्यो \n\nवेदान्तकृद्वेदविदेव चाहम् ।\n\nन पुण्यपापे मम नास्ति नाशो \n\nन जन्म देहेन्द्रियबुद्धिरस्ति ।।५६ ।।\n\nन भूमिरापो मम नास्ति वह्नि-\n\nर्न चानिलो मेऽस्ति नचाम्बरं च ।\n\nएवं विदित्वा परमात्मरूपं \n\nगुहाशयं निष्कलमद्वितीयम् ।।५७ ।।\n\nसमस्तसाक्षिं सदसद्विहीनं \n\nप्रयाति शुद्धं परमात्मरूपम् ।।५८ ।।\n\nपृ० ३६३) य एतत्तन्त्रं समधीते सोऽग्निपूतो भवति सुरापानात्पूतो ।\n\nभवति कृत्याकृत्यात्पूतो भवत्यगम्यगमनात्पूतो भवति ।।\n\nइति श्रीगन्धर्वतन्त्रे पार्वतीश्वरसंवादे तत्त्वज्ञानोपदेशनं नाम द्वाचत्वारिंशः पटलः ।।४२ ।।\n\nसमाप्तमिद श्रीशिवार्पणं भूयात् ।।"
    }
]